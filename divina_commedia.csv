Cantico,Canto,Terzetto,Original,Translation
Inferno,1,1,Nel mezzo del cammin di nostra vita mi ritrovai per una selva oscura ché la diritta via era smarrita.,"Nel mezzo del cammin di nostra vita mi ritrovai per una selva oscura, perché avevo smarrito la retta via."
Inferno,1,4,Ahi quanto a dir qual era è cosa dura esta selva selvaggia e aspra e forte che nel pensier rinova la paura!,"Ahi, quanto è arduo e doloroso raccontare com’era selvaggia, intricata e impraticabile questa selva, il cui solo pensiero mi rinnova la paura!"
Inferno,1,7,"Tant’è amara che poco è più morte; ma per trattar del ben ch’i’ vi trovai, dirò de l’altre cose ch’i’ v’ho scorte.","Essa è tanto amara, che la morte lo è poco di più. Ma, per parlare del bene che vi trovai, dirò delle altre cose che vi ho visto."
Inferno,1,10,"Io non so ben ridir com’i’ v’intrai, tant’era pien di sonno a quel punto che la verace via abbandonai.","Io non so ben dire come vi entrai, tanto ero pieno di sonno a quel punto in cui abbandonai la via del vero."
Inferno,1,13,"Ma poi ch’i’ fui al piè d’un colle giunto, là dove terminava quella valle che m’avea di paura il cor compunto,","Ma, dopo che fui giunto al piè di un colle, dove terminava quella valle che mi aveva riempito il cuore di paura,"
Inferno,1,16,"guardai in alto, e vidi le sue spalle vestite già de’ raggi del pianeta che mena dritto altrui per ogne calle.","guardai in alto e vidi la cima [del colle] illuminata già dai raggi del pianeta , che conduce il viandante dritto per ogni strada."
Inferno,1,19,Allor fu la paura un poco queta che nel lago del cor m’era durata la notte ch’i’ passai con tanta pieta.,"Allora si quietò un poco la paura, che nel profondo del cuore mi aveva a lungo agitato in quella notte che io trascorsi con tanta angoscia."
Inferno,1,22,"E come quei che con lena affannata uscito fuor del pelago a la riva si volge a l’acqua perigliosa e guata,","E, come il naufrago, uscito fuori del mare e giunto alla riva, con respiro affannoso si volge indietro e guarda le onde pericolose,"
Inferno,1,25,"così l’animo mio, ch’ancor fuggiva, si volse a retro a rimirar lo passo che non lasciò già mai persona viva.","così il mio animo, che ancora fuggiva, si volse indietro per riguardar la selva, che non lasciò mai persona viva."
Inferno,1,28,"Poi ch’èi posato un poco il corpo lasso, ripresi via per la piaggia diserta, sì che ‘l piè fermo sempre era ‘l più basso.","Dopo che ebbi riposato un po’ il mio corpo affaticato, ripresi a camminare lungo il pendìo deserto [del colle], così che il piede fermo era sempre il più basso."
Inferno,1,31,"Ed ecco, quasi al cominciar de l’erta, una lonza leggera e presta molto, che di pel macolato era coverta;","Ed ecco che, quasi agli inizi della salita, mi apparve una lonza leggera e molto veloce, che era coperta di pelo screziato."
Inferno,1,34,"e non mi si partia dinanzi al volto, anzi ‘mpediva tanto il mio cammino, ch’i’ fui per ritornar più volte vòlto.","Essa non si allontanava da me, anzi impediva a tal punto il mio cammino, che mi volsi più volte per tornare indietro."
Inferno,1,37,"Temp’era dal principio del mattino, e ‘l sol montava ‘n sù con quelle stelle ch’eran con lui quando l’amor divino","Era il primo mattino ed il sole [primaverile] saliva in cielo con le stelle dell’Ariete, che erano con lui quando l’amore di Dio"
Inferno,1,40,mosse di prima quelle cose belle; sì ch’a bene sperar m’era cagione di quella fiera a la gaetta pelle,fece muovere per la prima volta quelle cose belle. Così l’ora del giorno e la dolce stagione mi facevano ben sperare
Inferno,1,43,l’ora del tempo e la dolce stagione; ma non sì che paura non mi desse la vista che m’apparve d’un leone.,"di [aver la meglio] su quella fiera dalla pelle variegata, ma non tanto che non m’incutesse paura la vista di un leone che mi comparve davanti."
Inferno,1,46,"Questi parea che contra me venisse con la test’alta e con rabbiosa fame, sì che parea che l’aere ne tremesse.","Esso veniva contro di me con la testa alta e con una fame rabbiosa, così che anche l’aria sembrava temerlo."
Inferno,1,49,"Ed una lupa, che di tutte brame sembiava carca ne la sua magrezza, e molte genti fé già viver grame,","E una lupa, che nella sua magrezza sembrava piena di ogni desiderio e che fece viver misere molte genti,"
Inferno,1,52,"questa mi porse tanto di gravezza con la paura ch’uscia di sua vista, ch’io perdei la speranza de l’altezza.","mi causò sùbito dopo tanto sgomento con la paura che incuteva il suo aspetto, che perdetti la speranza di raggiungere la cima del colle."
Inferno,1,55,"E qual è quei che volontieri acquista, e giugne ‘l tempo che perder lo face, che ‘n tutt’i suoi pensier piange e s’attrista;","E come l’avaro, che accumula volentieri e che, giunto il tempo in cui perde la ricchezza accumulata, piange e si rattrista in tutti i suoi pensieri;"
Inferno,1,58,"tal mi fece la bestia sanza pace, che, venendomi ‘ncontro, a poco a poco mi ripigneva là dove ‘l sol tace.","così mi rese la bestia senza pace, la quale, venendomi incontro, a poco a poco mi sospingeva nella selva oscura, dove il sole non penetra."
Inferno,1,61,"Mentre ch’i’ rovinava in basso loco, dinanzi a li occhi mi si fu offerto chi per lungo silenzio parea fioco.","Mentre ero spinto rovinosamente verso la valle, davanti agli occhi mi apparve uno, che in quel vasto silenzio appariva come un’ombra evanescente."
Inferno,1,64,"Quando vidi costui nel gran diserto, “Miserere di me”, gridai a lui, “qual che tu sii, od ombra od omo certo!”.","Quando lo vidi in quella grande solitudine, «Abbi pietà di me» gli gridai, «chiunque tu sia, ombra o uomo vivo!»."
Inferno,1,67,"Rispuosemi: “Non omo, omo già fui, e li parenti miei furon lombardi, mantoani per patria ambedui.","Mi rispose: «Non sono un uomo, ma lo fui un tempo. I miei genitori furono lombardi, ambedue nativi di Mantova."
Inferno,1,70,"Nacqui sub Iulio, ancor che fosse tardi, e vissi a Roma sotto ‘l buono Augusto nel tempo de li dèi falsi e bugiardi.","Nacqui sotto Giulio Cesare, seppur troppo tardi [per conoscerlo], e vissi a Roma sotto il buon Augusto al tempo degli dei falsi e bugiardi."
Inferno,1,73,"Poeta fui, e cantai di quel giusto figliuol d’Anchise che venne di Troia, poi che ‘l superbo Ilión fu combusto.","Fui poeta e cantai [le imprese] di quel giusto figlio di Anchise , che da Troia venne in Italia, dopo che la superba città fu incendiata."
Inferno,1,76,Ma tu perché ritorni a tanta noia? perché non sali il dilettoso monte ch’è principio e cagion di tutta gioia?”.,"Ma tu perché ritorni a tanto affanno ? Perché non sali il dilettoso monte, che è inizio e causa di tanta gioia?»."
Inferno,1,79,"“Or se’ tu quel Virgilio e quella fonte che spandi di parlar sì largo fiume?”, rispuos’io lui con vergognosa fronte.",«Sei tu quel Virgilio e quella fonte che spande un fiume così abbondante di parole?» gli risposi a fronte bassa per la vergogna.
Inferno,1,82,“O de li altri poeti onore e lume vagliami ‘l lungo studio e ‘l grande amore che m’ha fatto cercar lo tuo volume.,"«O decoro e luce degli altri poeti, concèdimi il tuo aiuto in nome del lungo studio e del grande amore, che mi hanno fatto cercare le tue opere."
Inferno,1,85,Tu se’ lo mio maestro e ‘l mio autore; tu se’ solo colui da cu’ io tolsi lo bello stilo che m’ha fatto onore.,"Tu sei il mio maestro e il mio autore. Tu sei il solo da cui appresi lo stile tragico, che mi ha dato la fama."
Inferno,1,88,"Vedi la bestia per cu’ io mi volsi: aiutami da lei, famoso saggio, ch’ella mi fa tremar le vene e i polsi”.","Vedi la bestia che mi ha fatto volgere indietro. Aiùtami, o saggio famoso, perché essa mi fa tremare le vene ed i polsi!»"
Inferno,1,91,"“A te convien tenere altro viaggio”, rispuose poi che lagrimar mi vide, “se vuo’ campar d’esto loco selvaggio:","«A te conviene prendere un’altra strada» rispose dopo che mi vide in lacrime, «se vuoi uscire da questo luogo selvaggio."
Inferno,1,94,"ché questa bestia, per la qual tu gride, non lascia altrui passar per la sua via, ma tanto lo ‘mpedisce che l’uccide;","Questa bestia, che ti costringe a chieder aiuto, non lascia passare alcuno per la sua strada, ma lo ostacola tanto che lo uccide."
Inferno,1,97,"e ha natura sì malvagia e ria, che mai non empie la bramosa voglia, e dopo ‘l pasto ha più fame che pria.","Ed ha una natura così malvagia e cattiva, che non soddisfa mai la sua sconfinata ingordigia e che, dopo mangiato, ha più fame di prima."
Inferno,1,100,"Molti son li animali a cui s’ammoglia, e più saranno ancora, infin che ‘l veltro verrà, che la farà morir con doglia.","Molti sono gli animali con cui si accoppia e ancor di più saranno in futuro, finché verrà il Veltro, che la farà morire con dolore."
Inferno,1,103,"Questi non ciberà terra né peltro, ma sapienza, amore e virtute, e sua nazion sarà tra feltro e feltro.","Questi cercherà non terre né denaro, ma sapienza, amore e virtù, e la sua origine sarà tra feltro e feltro."
Inferno,1,106,"Di quella umile Italia fia salute per cui morì la vergine Cammilla, Eurialo e Turno e Niso di ferute.","Sarà la salvezza di quell’umile Italia, per la quale morirono uccisi la vergine Camilla, Eurialo, Niso e Turno."
Inferno,1,109,"Questi la caccerà per ogne villa, fin che l’avrà rimessa ne lo ‘nferno, là onde ‘nvidia prima dipartilla.","Questi la caccerà da ogni città, finché l’avrà rimessa nell’inferno, da dove la fece uscire l’invidia [del serpente verso Adamo ed Eva]."
Inferno,1,112,"Ond’io per lo tuo me’ penso e discerno che tu mi segui, e io sarò tua guida, e trarrotti di qui per loco etterno,","Perciò per il tuo bene penso e giudico che tu mi debba seguire: sarò la tua guida. Ti trarrò di qui attraverso il luogo eterno ,"
Inferno,1,115,"ove udirai le disperate strida, vedrai li antichi spiriti dolenti, ch’a la seconda morte ciascun grida;","dove udrai le grida senza speranza [dei dannati] e vedrai gli spiriti sofferenti degli antichi, che invocano la seconda morte ."
Inferno,1,118,"e vederai color che son contenti nel foco, perché speran di venire quando che sia a le beate genti.","Vedrai coloro che sono contenti di stare nel fuoco [del purgatorio], perché sono sicuri di andare, prima o poi, fra le genti beate."
Inferno,1,121,"A le quai poi se tu vorrai salire, anima fia a ciò più di me degna: con lei ti lascerò nel mio partire;","E, se vorrai salire fra quelle genti [in paradiso], sarai accompagnato da un’anima più degna di me . Ti affiderò a lei, prima di lasciarti,"
Inferno,1,124,"ché quello imperador che là sù regna, perch’i’ fu’ ribellante a la sua legge, non vuol che ‘n sua città per me si vegna.","perché l’imperatore , che regna lassù, non vuole che io entri nella sua città, poiché fui ribelle alla sua legge."
Inferno,1,127,In tutte parti impera e quivi regge; quivi è la sua città e l’alto seggio: oh felice colui cu’ ivi elegge!”.,"Egli impera su tutto l’universo, ma governa da qui: questa è la sua città e qui sta il suo trono. Oh, felice colui che ammette lassù!»"
Inferno,1,130,"E io a lui: “Poeta, io ti richeggio per quello Dio che tu non conoscesti, acciò ch’io fugga questo male e peggio,","Io gli dissi: «O poeta, in nome di quel Dio, che non conoscesti, ti prego di condurmi dove ora dicesti,"
Inferno,1,133,"che tu mi meni là dov’or dicesti, sì ch’io veggia la porta di san Pietro e color cui tu fai cotanto mesti”.",affinché possa fuggire questo male e peggio . Così potrò vedere la porta di san Pietro e coloro che tu dici tanto mesti ».
Inferno,1,136,"Allor si mosse, e io li tenni dietro.",Allora egli si mosse ed io gli tenni dietro.
Inferno,2,1,"Lo giorno se n’andava, e l’aere bruno toglieva li animai che sono in terra da le fatiche loro; e io sol uno",Il giorno se n’andava e l’aria bruna toglieva dalle loro fatiche gli esseri viventi che sono sulla terra. Soltanto io
Inferno,2,4,"m’apparecchiava a sostener la guerra sì del cammino e sì de la pietate, che ritrarrà la mente che non erra.","mi preparavo a sostener la guerra sia del cammino sia delle visioni angosciose, che riferirà la mente che non erra."
Inferno,2,7,"O muse, o alto ingegno, or m’aiutate; o mente che scrivesti ciò ch’io vidi, qui si parrà la tua nobilitate.","O muse, o alto ingegno, ora aiutàtemi. O memoria che scrivesti ciò che vidi, qui apparirà il tuo valore."
Inferno,2,10,"Io cominciai: “Poeta che mi guidi, guarda la mia virtù s’ell’è possente, prima ch’a l’alto passo tu mi fidi.","Io cominciai: «O poeta che mi guidi, guarda se le mie capacità sono sufficienti, prima che tu mi faccia iniziare quest’arduo viaggio."
Inferno,2,13,"Tu dici che di Silvio il parente, corruttibile ancora, ad immortale secolo andò, e fu sensibilmente.",Tu dici che il padre di Silvio [mentre era] ancora in vita andò nei regni eterni e vi andò con tutti i sensi .
Inferno,2,16,"Però, se l’avversario d’ogne male cortese i fu, pensando l’alto effetto ch’uscir dovea di lui e ‘l chi e ‘l quale,","Perciò, se l’avversario di ogni male fu cortese con lui, qualora si pensi alle straordinarie conseguenze che dovevano procedere da lui, chi [egli era] e le qualità [che aveva], non appare indegno per un uomo capace di pensare."
Inferno,2,19,non pare indegno ad omo d’intelletto; ch’e’ fu de l’alma Roma e di suo impero ne l’empireo ciel per padre eletto:,Egli fu scelto nell’empìreo come padre di Roma e dell’impero.
Inferno,2,22,"la quale e ‘l quale, a voler dir lo vero, fu stabilita per lo loco santo u’ siede il successor del maggior Piero.",A loro volta Roma e l’impero furono costituiti per diventar il luogo santo ove siede il successore del maggior Pietro .
Inferno,2,25,"Per quest’andata onde li dai tu vanto, intese cose che furon cagione di sua vittoria e del papale ammanto.","In questa discesa, per la quale tu lo celebri, ascoltò cose che gli permisero di vincere e che portarono alla sede papale."
Inferno,2,28,"Andovvi poi lo Vas d’elezione, per recarne conforto a quella fede ch’è principio a la via di salvazione.","Vi andò poi il Vaso d’elezione , per portare [dall’oltretomba] un sostegno a quella fede, con cui inizia la via della salvezza."
Inferno,2,31,"Ma io perché venirvi? o chi ‘l concede? Io non Enea, io non Paulo sono: me degno a ciò né io né altri ‘l crede.","Ma io perché debbo venirvi? E chi lo permette? Io non sono Enea, non sono Paolo: né io né altri mi ritiene degno di quest’impresa."
Inferno,2,34,"Per che, se del venire io m’abbandono, temo che la venuta non sia folle. Se’ savio; intendi me’ ch’i’ non ragiono”.","Perciò io, se decido [sconsideratamente] di venire, temo di commettere una follia. Tu sei saggio e capisci meglio di quanto io dico»."
Inferno,2,37,"E qual è quei che disvuol ciò che volle e per novi pensier cangia proposta, sì che dal cominciar tutto si tolle,","E come colui che non vuole più ciò che prima voleva e per nuovi pensieri cambia proposito, tanto che non incomincia più;"
Inferno,2,40,"tal mi fec’io ‘n quella oscura costa, perché, pensando, consumai la ‘mpresa che fu nel cominciar cotanto tosta.","così mi feci io su quella pendice ormai oscura, perché, riflettendo sulle difficoltà, già ponevo termine a quel viaggio, che ero stato così precipitoso ad intraprendere."
Inferno,2,43,"“S’i’ ho ben la parola tua intesa”, rispuose del magnanimo quell’ombra; “l’anima tua è da viltade offesa;","«Se ho ben capito le tue parole» rispose l’ombra di quel grande, «la tua anima è offesa da viltà,"
Inferno,2,46,"la qual molte fiate l’omo ingombra sì che d’onrata impresa lo rivolve, come falso veder bestia quand’ombra.","la quale molte volte impedisce l’uomo, così che lo distoglie da un’impresa onorata, come una cosa falsamente vista [fa volgere indietro] una bestia, quando piglia spavento."
Inferno,2,49,"Da questa tema acciò che tu ti solve, dirotti perch’io venni e quel ch’io ‘ntesi nel primo punto che di te mi dolve.","Per liberarti da questo timore, ti dirò perché venni e che cosa ascoltai nel primo momento che provai dolore per te."
Inferno,2,52,"Io era tra color che son sospesi, e donna mi chiamò beata e bella, tal che di comandare io la richiesi.","Io ero fra coloro che sono sospesi fra la salvezza e la dannazione e mi chiamò una donna tanto beata e bella, che io la pregai di comandarmi."
Inferno,2,55,"Lucevan li occhi suoi più che la stella; e cominciommi a dir soave e piana, con angelica voce, in sua favella:","I suoi occhi brillavano più delle stelle e cominciò a parlare soave e piana, con voce angelica, nella sua lingua:"
Inferno,2,58,"“O anima cortese mantoana, di cui la fama ancor nel mondo dura, e durerà quanto ‘l mondo lontana,","“O nobile anima mantovana, la cui fama dura ancora nel mondo e durerà a lungo quanto durerà il mondo,"
Inferno,2,61,"l’amico mio, e non de la ventura, ne la diserta piaggia è impedito sì nel cammin, che volt’è per paura;","l’amico mio, e non della fortuna , sul pendìo deserto [di un colle] è così impedito nel cammino, che per la paura si è voltato indietro."
Inferno,2,64,"e temo che non sia già sì smarrito, ch’io mi sia tardi al soccorso levata, per quel ch’i’ ho di lui nel cielo udito.","E temo che si sia già così perso d’animo, che io mi sia mossa troppo tardi a soccorrerlo, per quel che io ho udito di lui in cielo."
Inferno,2,67,"Or movi, e con la tua parola ornata e con ciò c’ha mestieri al suo campare l’aiuta, sì ch’i’ ne sia consolata.","Ora va’ e aiùtalo con le tue parole suadenti e con ciò che serve alla sua salvezza, così che io ne sia consolata."
Inferno,2,70,"I’ son Beatrice che ti faccio andare; vegno del loco ove tornar disio; amor mi mosse, che mi fa parlare.","Io, che ti faccio andare, sono Beatrice e vengo dal luogo in cui desidero tornare. L’amore, che ora mi fa parlare, mi mosse fino a te."
Inferno,2,73,"Quando sarò dinanzi al segnor mio, di te mi loderò sovente a lui”. Tacette allora, e poi comincia’ io:","Quando sarò davanti al mio Signore , ti loderò spesso [per quel che farai]». Poi tacque. Io così le risposi:"
Inferno,2,76,"“O donna di virtù, sola per cui l’umana spezie eccede ogne contento di quel ciel c’ha minor li cerchi sui,","“O donna piena di quella virtù , che permette all’uomo di superare ogni essere contenuto in quel cielo che compie i giri più piccoli ,"
Inferno,2,79,"tanto m’aggrada il tuo comandamento, che l’ubidir, se già fosse, m’è tardi; più non t’è uo’ ch’aprirmi il tuo talento.","il tuo comando mi è tanto gradito, che l’ubbidirti, se già fosse attuato, sarebbe lento. Non devi far altro che esprimermi i tuoi desideri."
Inferno,2,82,Ma dimmi la cagion che non ti guardi de lo scender qua giuso in questo centro de l’ampio loco ove tornar tu ardi”.,"Ma dimmi perché non temi di scendere quaggiù , in questo centro dell’ampio luogo , in cui desideri intensamente tornare”."
Inferno,2,85,"“Da che tu vuo’ saver cotanto a dentro, dirotti brievemente”, mi rispuose, “perch’io non temo di venir qua entro.","“Poiché tu vuoi sapere le cose tanto a fondo” mi rispose, “ti dirò brevemente perché non temo di venire qui dentro."
Inferno,2,88,"Temer si dee di sole quelle cose c’hanno potenza di fare altrui male; de l’altre no, ché non son paurose.","Si devono temere solamente quelle cose che sono capaci di farci del male, non le altre, che perciò non fanno paura."
Inferno,2,91,"I’ son fatta da Dio, sua mercé, tale, che la vostra miseria non mi tange, né fiamma d’esto incendio non m’assale.","Dio per la sua grazia mi ha fatto tale, che la vostra infelicità non mi commuove, né il fuoco di questo incendio mi reca danno."
Inferno,2,94,"Donna è gentil nel ciel che si compiange di questo ‘mpedimento ov’io ti mando, sì che duro giudicio là sù frange.","In cielo una donna gentile ha compassione di questo impedimento dove io ti mando, così lassù ella spezza il severo giudizio divino."
Inferno,2,97,"Questa chiese Lucia in suo dimando e disse: – Or ha bisogno il tuo fedele di te, e io a te lo raccomando –.",Questa si rivolse a Lucia e disse: – Il tuo devoto ha ora bisogno di te. Io te lo raccomando –.
Inferno,2,100,"Lucia, nimica di ciascun crudele, si mosse, e venne al loco dov’i’ era, che mi sedea con l’antica Rachele.","Lucia, nemica di ogni crudeltà, si mosse e venne al luogo in cui sedevo con l’antica Rachele."
Inferno,2,103,"Disse: – Beatrice, loda di Dio vera, ché non soccorri quei che t’amò tanto, ch’uscì per te de la volgare schiera?","Disse: – O Beatrice, vera lode di Dio, perché non soccorri colui che ti amò tanto e che, per aver amato te, uscì fuori della schiera del volgo?"
Inferno,2,106,non odi tu la pieta del suo pianto? non vedi tu la morte che ‘l combatte su la fiumana ove ‘l mar non ha vanto? –,"Non odi l’angoscia delle sue lacrime? Non vedi la lotta mortale che combatte nella selva oscura, più pericolosa del mare? –."
Inferno,2,109,"Al mondo non fur mai persone ratte a far lor pro o a fuggir lor danno, com’io, dopo cotai parole fatte,","Al mondo non ci furono mai persone così veloci a cercare il proprio utile o a schivare il proprio danno, come [fui veloce] io dopo che mi furono dette tali parole."
Inferno,2,112,"venni qua giù del mio beato scanno, fidandomi del tuo parlare onesto, ch’onora te e quei ch’udito l’hanno”.","Venni quaggiù dal mio beato seggio, confidando nella tua parola sapiente, che onora te e chi l’ascolta.”"
Inferno,2,115,"Poscia che m’ebbe ragionato questo, li occhi lucenti lagrimando volse; per che mi fece del venir più presto;","Dopo che mi ebbe dette queste parole, volse gli occhi lucenti pieni di lacrime, perciò mi feci più rapido nel venire."
Inferno,2,118,e venni a te così com’ella volse; d’inanzi a quella fiera ti levai che del bel monte il corto andar ti tolse.,"Venni da te, come ella volle, e ti sottrassi al pericolo di quella fiera, che t’impedì il cammino più breve verso il bel monte."
Inferno,2,121,"Dunque: che è? perché, perché restai? perché tanta viltà nel core allette? perché ardire e franchezza non hai?","Dunque, che c’è? Perché, perché ti fermi? PerPerché accogli nel tuo cuore tanta viltà? Perché non hai coraggio né sicurezza"
Inferno,2,124,"poscia che tai tre donne benedette curan di te ne la corte del cielo, e ‘l mio parlar tanto ben ti promette?”.",dopo che tre donne benedette si curan di te nella corte celeste e dopo che le mie parole ti promettono un bene così grande?»
Inferno,2,127,"Quali fioretti dal notturno gelo chinati e chiusi, poi che ‘l sol li ‘mbianca si drizzan tutti aperti in loro stelo,","Come i fiorellini [di campo], chinàti e richiusi per il gelo notturno, dopo che il sole li illumina, si alzano tutti aperti sul loro stelo,"
Inferno,2,130,"tal mi fec’io di mia virtude stanca, e tanto buono ardire al cor mi corse, ch’i’ cominciai come persona franca:","tale mi feci io con il mio ardore stanco; e tanto il buon ardire mi corse per il cuore, che cominciai come una persona sicura:"
Inferno,2,133,“Oh pietosa colei che mi soccorse! e te cortese ch’ubidisti tosto a le vere parole che ti porse!,«O pietosa colei che mi soccorse e cortese tu che ubbidisti sùbito alle parole veritiere che ti disse!
Inferno,2,136,"Tu m’hai con disiderio il cor disposto sì al venir con le parole tue, ch’i’ son tornato nel primo proposto.","Tu con le tue parole mi hai fatto provare un tale desiderio di venire, che son tornato nel primo proposito."
Inferno,2,139,"Or va, ch’un sol volere è d’ambedue: tu duca, tu segnore, e tu maestro”. Così li dissi; e poi che mosso fue,","Ora va’, perché una volontà sola è in entrambi: tu sei la mia guida, tu il signore, tu il maestro». Così gli dissi. E, dopo che si mosse,"
Inferno,2,142,intrai per lo cammino alto e silvestro.,m’inoltrai per il cammino aspro e selvaggio.
Inferno,3,1,"“PER ME SI VA NE LA CITTÀ DOLENTE, PER ME SI VA NE L’ETTERNO DOLORE, PER ME SI VA TRA LA PERDUTA GENTE.","PER ME SI VA NELLA CITTÀ CHE SI LAMENTA, PER ME SI VA NEL DOLORE ETERNO, PER ME SI VA TRA LA GENTE DANNATA."
Inferno,3,4,"GIUSTIZIA MOSSE IL MIO ALTO FATTORE: FECEMI LA DIVINA PODESTATE, LA SOMMA SAPIENZA E ‘L PRIMO AMORE.","LA GIUSTIZIA MOSSE IL MIO SOMMO CREATORE: MI FECE LA DIVINA POTENZA, LA SOMMA SAPIENZA E IL PRIMO AMORE."
Inferno,3,7,"DINANZI A ME NON FUOR COSE CREATE SE NON ETTERNE, E IO ETTERNO DURO. LASCIATE OGNE SPERANZA, VOI CH’INTRATE”.","PRIMA DI ME FURONO CREATE SOLTANTO COSE ETERNE ED IO DURERÒ ETERNAMENTE. LASCIATE OGNI SPERANZA, VOI CHE ENTRATE."
Inferno,3,10,"Queste parole di colore oscuro vid’io scritte al sommo d’una porta; per ch’io: “Maestro, il senso lor m’è duro”.","Queste parole di colore scuro io vidi scritte sopra una porta, perciò dissi: «O maestro, il loro significato mi è duro»."
Inferno,3,13,"Ed elli a me, come persona accorta: “Qui si convien lasciare ogne sospetto; ogne viltà convien che qui sia morta.","Da persona esperta, egli mi rispose: «Qui convien lasciare ogni dubbio, convien che ogni viltà sia morta."
Inferno,3,16,Noi siam venuti al loco ov’i’ t’ho detto che tu vedrai le genti dolorose c’hanno perduto il ben de l’intelletto”.,"Siamo giunti in quel luogo in cui ti ho detto che vedrai le anime dei dannati, che hanno perduto il bene dell’intelletto »."
Inferno,3,19,"E poi che la sua mano a la mia puose con lieto volto, ond’io mi confortai, mi mise dentro a le segrete cose.","Poi mi prese per mano con volto sereno, perciò io mi ripresi, e m’introdusse nei segreti impenetrabili [dell’oltretomba]."
Inferno,3,22,"Quivi sospiri, pianti e alti guai risonavan per l’aere sanza stelle, per ch’io al cominciar ne lagrimai.","Qui sospiri, pianti ed alti gemiti risuonavano per l’aria senza stelle. Al sentirli, io mi misi a piangere."
Inferno,3,25,"Diverse lingue, orribili favelle, parole di dolore, accenti d’ira, voci alte e fioche, e suon di man con elle","Lingue strane, espressioni orribili, parole di dolore, accenti di rabbia, voci alte e basse e suoni di mani che colpiscono"
Inferno,3,28,"facevano un tumulto, il qual s’aggira sempre in quell’aura sanza tempo tinta, come la rena quando turbo spira.","facevano un tumulto, che si aggira sempre in quell’aria eternamente oscura, come la sabbia quando spira il turbine."
Inferno,3,31,"E io ch’avea d’error la testa cinta, dissi: “Maestro, che è quel ch’i’ odo? e che gent’è che par nel duol sì vinta?”.","Io, che avevo la testa piena di dubbi, dissi: «O maestro, che cos’è questo tumulto che io odo? Chi è questa gente, che appare così sopraffatta dal dolore?»."
Inferno,3,34,Ed elli a me: “Questo misero modo tegnon l’anime triste di coloro che visser sanza ‘nfamia e sanza lodo.,Ed egli a me: «A questa miserabile condizione sono condannate le anime spregevoli di coloro che vissero senza infamia e senza lode.
Inferno,3,37,"Mischiate sono a quel cattivo coro de li angeli che non furon ribelli né fur fedeli a Dio, ma per sé fuoro.","Sono mescolate a quella cattiva schiera degli angeli che non furono ribelli e neppure fedeli a Dio, ma che rimasero neutrali."
Inferno,3,40,"Caccianli i ciel per non esser men belli, né lo profondo inferno li riceve, ch’alcuna gloria i rei avrebber d’elli”.","Li cacciano i cieli, per non esser meno belli, ma non li accoglie l’inferno profondo, perché i dannati si potrebbero gloriare di averli come loro compagni»."
Inferno,3,43,"E io: “Maestro, che è tanto greve a lor, che lamentar li fa sì forte?”. Rispuose: “Dicerolti molto breve.","Ed io: «O maestro, che cos’è per loro tanto insopportabile, che li fa lamentare così fortemente?». Mi rispose: «Te lo dirò molto brevemente."
Inferno,3,46,"Questi non hanno speranza di morte e la lor cieca vita è tanto bassa, che ‘nvidiosi son d’ogne altra sorte.","Costoro non possono sperare di morire e la loro vita oscura è tanto spregevole, che sono invidiosi di ogni altra condizione."
Inferno,3,49,"Fama di loro il mondo esser non lassa; misericordia e giustizia li sdegna: non ragioniam di lor, ma guarda e passa”.","Il mondo non permette che si conservi alcun ricordo di loro; la misericordia e la giustizia divina li sdegnano: non ragioniamo di loro, ma guarda e passa»."
Inferno,3,52,"E io, che riguardai, vidi una ‘nsegna che girando correva tanto ratta, che d’ogne posa mi parea indegna;","Guardando più attentamente, vidi un’insegna che, girando, correva tanto veloce, che sembrava incapace di restar ferma."
Inferno,3,55,"e dietro le venìa sì lunga tratta di gente, ch’i’ non averei creduto che morte tanta n’avesse disfatta.","Dietro le veniva una così lunga processione di gente, che non avrei creduto che la morte avesse fatto tante vittime."
Inferno,3,58,"Poscia ch’io v’ebbi alcun riconosciuto, vidi e conobbi l’ombra di colui che fece per viltade il gran rifiuto.","Dopo che ebbi riconosciuto qualcuno, vidi e conobbi l’ombra di colui che fece per viltà il gran rifiuto ."
Inferno,3,61,"Incontanente intesi e certo fui che questa era la setta d’i cattivi, a Dio spiacenti e a’ nemici sui.","Immediatamente compresi e fui certo che questa era la schiera dei cattivi, che dispiacevano a Dio e ai suoi nemici."
Inferno,3,64,"Questi sciaurati, che mai non fur vivi, erano ignudi e stimolati molto da mosconi e da vespe ch’eran ivi.","Questi sciagurati, che non furon mai vivi, erano ignudi e continuamente punti da mosconi e da vespe, che erano in quel luogo."
Inferno,3,67,"Elle rigavan lor di sangue il volto, che, mischiato di lagrime, a’ lor piedi da fastidiosi vermi era ricolto.","Esse rigavano il loro volto di sangue, che, mescolato a lacrime, ai loro piedi era raccolto da vermi ripugnanti."
Inferno,3,70,"E poi ch’a riguardar oltre mi diedi, vidi genti a la riva d’un gran fiume; per ch’io dissi: “Maestro, or mi concedi","Dopo che guardai oltre costoro, vidi una moltitudine di gente sulla riva di un gran fiume , perciò dissi: «O maestro, concèdimi ora"
Inferno,3,73,"ch’i’ sappia quali sono, e qual costume le fa di trapassar parer sì pronte, com’io discerno per lo fioco lume”.","di sapere chi sono e quale istinto le fa apparire così ansiose di oltrepassare il fiume, come riesco a distinguere in quella luce fioca»."
Inferno,3,76,Ed elli a me: “Le cose ti fier conte quando noi fermerem li nostri passi su la trista riviera d’Acheronte”.,Ed egli a me: «Le cose ti saranno chiare quando ci fermeremo sulla riva desolata dell’Acherónte».
Inferno,3,79,"Allor con li occhi vergognosi e bassi, temendo no ‘l mio dir li fosse grave, infino al fiume del parlar mi trassi.","Allora, con gli occhi vergognosi ed abbassati, temendo che la mia domanda gli riuscisse molesta, mi astenni dal parlare sino al fiume."
Inferno,3,82,"Ed ecco verso noi venir per nave un vecchio, bianco per antico pelo, gridando: “Guai a voi, anime prave!","Ed ecco verso di noi venire su una nave un vecchio, bianco per i molti anni, gridando: «Guai a voi, o anime malvage!"
Inferno,3,85,"Non isperate mai veder lo cielo: i’ vegno per menarvi a l’altra riva ne le tenebre etterne, in caldo e ‘n gelo.","Non sperate mai di vedere il cielo: io vengo per condurvi sull’altra riva nelle tenebre eterne, al caldo e al gelo."
Inferno,3,88,"E tu che se’ costì, anima viva, pàrtiti da cotesti che son morti”. Ma poi che vide ch’io non mi partiva,","E tu, che sei lì, o anima viva, allontanati da costoro, che son morti». Ma, poiché vide che io non mi allontanavo,"
Inferno,3,91,"disse: “Per altra via, per altri porti verrai a piaggia, non qui, per passare: più lieve legno convien che ti porti”.","disse: «Per un’altra via, per altri porti verrai alla spiaggia, non qui, per passare. Una barca più leggera convien che ti porti»."
Inferno,3,94,"E ‘l duca lui: “Caron, non ti crucciare: vuolsi così colà dove si puote ciò che si vuole, e più non dimandare”.","La mia guida a lui: «O Carónte, non ti crucciare, si vuole così là dove si può ciò che si vuole, e più non domandare»."
Inferno,3,97,"Quinci fuor quete le lanose gote al nocchier de la livida palude, che ‘ntorno a li occhi avea di fiamme rote.","Allora si quietarono le ispide gote al nocchiere della livida palude, che intorno agli occhi aveva ruote di fuoco."
Inferno,3,100,"Ma quell’anime, ch’eran lasse e nude, cangiar colore e dibattero i denti, ratto che ‘nteser le parole crude.","Ma quelle anime, che erano affrante e nude, cambiarono colore e batterono i denti, non appena intesero quelle parole crudeli."
Inferno,3,103,"Bestemmiavano Dio e lor parenti, l’umana spezie e ‘l loco e ‘l tempo e ‘l seme di lor semenza e di lor nascimenti.","Bestemmiavano Dio e i loro genitori, la razza umana, il luogo, il tempo, il seme della loro stirpe ed il seme da cui erano nati."
Inferno,3,106,"Poi si ritrasser tutte quante insieme, forte piangendo, a la riva malvagia ch’attende ciascun uom che Dio non teme.","Poi, piangendo fortemente, si raccolsero tutte insieme sulla riva malvagia, che attende ciascun uomo che non teme Dio."
Inferno,3,109,"Caron dimonio, con occhi di bragia, loro accennando, tutte le raccoglie; batte col remo qualunque s’adagia.","Il demonio Carónte, facendo loro un cenno con gli occhi di fuoco, le raccoglie tutte, e batte con il remo chiunque si adagia ."
Inferno,3,112,"Come d’autunno si levan le foglie l’una appresso de l’altra, fin che ‘l ramo vede a la terra tutte le sue spoglie,","Come in autunno si staccano le foglie una dopo l’altra, finché il ramo vede per terra tutte le sue spoglie,"
Inferno,3,115,"similemente il mal seme d’Adamo gittansi di quel lito ad una ad una, per cenni come augel per suo richiamo.","similmente i malvagi discendenti di Adamo si affrettano a lasciar la riva ad uno ad uno, seguendo i cenni del nocchiere, come uccelli che sentono il richiamo."
Inferno,3,118,"Così sen vanno su per l’onda bruna, e avanti che sien di là discese, anche di qua nuova schiera s’auna.","Così se ne vanno sopra l’onda bruna e, prima che siano di là discese, di qua una nuova schiera si raduna."
Inferno,3,121,"“Figliuol mio”, disse ‘l maestro cortese, “quelli che muoion ne l’ira di Dio tutti convegnon qui d’ogne paese:","«O figlio mio» disse il maestro cortese, «coloro che muoion nell’ira di Dio arrivano tutti qui da ogni paese"
Inferno,3,124,"e pronti sono a trapassar lo rio, ché la divina giustizia li sprona, sì che la tema si volve in disio.","e son pronti ad oltrepassare il fiume, perché la giustizia divina li sprona, così che il loro timore si trasforma in desiderio."
Inferno,3,127,"Quinci non passa mai anima buona; e però, se Caron di te si lagna, ben puoi sapere omai che ‘l suo dir suona”.","Di qui non passa mai un’anima buona, perciò, se Carónte si lamenta di te, puoi ben capire ormai che cosa significhino le sue parole.»"
Inferno,3,130,"Finito questo, la buia campagna tremò sì forte, che de lo spavento la mente di sudore ancor mi bagna.","Finito il discorso, la campagna buia tremò così fortemente, che il ricordo dello spavento mi fa bagnare ancora di sudore."
Inferno,3,133,"La terra lagrimosa diede vento, che balenò una luce vermiglia la qual mi vinse ciascun sentimento;","La terra intrisa di lacrime sprigionò vento, tanto che balenò una luce rossastra , la quale mi fece perdere i sensi. E caddi come l’uomo che prende sonno."
Inferno,5,1,"Così discesi del cerchio primaio giù nel secondo, che men loco cinghia, e tanto più dolor, che punge a guaio.","Così dal primo cerchio discesi giù nel secondo, che abbraccia uno spazio più piccolo, ma un dolore tanto più grave, che costringe [le anime] a lamentarsi."
Inferno,5,4,"Stavvi Minòs orribilmente, e ringhia: essamina le colpe ne l’intrata; giudica e manda secondo ch’avvinghia.","Qui sta Minosse, che incute orrore e digrigna i denti: esamina le colpe [delle anime] nell’entrata, le giudica e le manda [nel cerchio che indica] avvolgendo la coda."
Inferno,5,7,"Dico che quando l’anima mal nata li vien dinanzi, tutta si confessa; e quel conoscitor de le peccata","Dico che, quando l’anima malnata gli vien davanti, si confessa tutta, e quel giudice dei peccati"
Inferno,5,10,vede qual loco d’inferno è da essa; cignesi con la coda tante volte quantunque gradi vuol che giù sia messa.,vede quale luogo dell’inferno le spetta e cinge la coda tante volte quanti cerchi vuol che scenda.
Inferno,5,13,"Sempre dinanzi a lui ne stanno molte; vanno a vicenda ciascuna al giudizio; dicono e odono, e poi son giù volte.","Davanti a lui ci sono sempre molte anime: vanno una dopo l’altra a farsi giudicare, confessano i peccati, odono la condanna e precipitano giù."
Inferno,5,16,"“O tu che vieni al doloroso ospizio”, disse Minòs a me quando mi vide, lasciando l’atto di cotanto offizio,","«O tu che vieni in questo luogo di dolore» disse Minosse quando mi vide, interrompendo il suo terribile compito,"
Inferno,5,19,“guarda com’entri e di cui tu ti fide; non t’inganni l’ampiezza de l’intrare!”. E ‘l duca mio a lui: “Perché pur gride?,«guarda come fai ad entrare e di chi ti fidi: non lasciarti ingannare dall’ampiezza dell’entrata!» E la mia guida a lui: «Perché gridi?
Inferno,5,22,"Non impedir lo suo fatale andare: vuolsi così colà dove si puote ciò che si vuole, e più non dimandare”.","Non cercar d’impedire il suo viaggio, che è prestabilito: si vuole così là dove si può ciò che si vuole, e più non domandare!»."
Inferno,5,25,Or incomincian le dolenti note a farmisi sentire; or son venuto là dove molto pianto mi percuote.,Ora incominciano a farsi sentire le voci di dolore; ora son venuto dove molto pianto mi colpisce.
Inferno,5,28,"Io venni in loco d’ogne luce muto, che mugghia come fa mar per tempesta, se da contrari venti è combattuto.","Venni in un luogo privo di qualsiasi lume, che mugghia come fa il mare in tempesta, se è sconvolto da venti contrari."
Inferno,5,31,"La bufera infernal, che mai non resta, mena li spirti con la sua rapina; voltando e percotendo li molesta.","La bufera infernale, che mai si arresta, travolge gli spiriti con la sua violenza: li rivolta, li percuote, li molesta."
Inferno,5,34,"Quando giungon davanti a la ruina, quivi le strida, il compianto, il lamento; bestemmian quivi la virtù divina.","Quando giungono davanti al precipizio, [i dannati fanno sentire] le loro urla, il loro pianto, il loro lamento; e bestemmiano l’onnipotenza divina."
Inferno,5,37,"Intesi ch’a così fatto tormento enno dannati i peccator carnali, che la ragion sommettono al talento.","Compresi che a quel tormento erano condannati i peccatori carnali, che sottomettono la ragione all’istinto."
Inferno,5,40,"E come li stornei ne portan l’ali nel freddo tempo, a schiera larga e piena, così quel fiato li spiriti mali","E, come le ali portano gli stornelli durante l’inverno in larga e fitta schiera, così quel vento trascina quegli spiriti malvagi"
Inferno,5,43,"di qua, di là, di giù, di sù li mena; nulla speranza li conforta mai, non che di posa, ma di minor pena.","di qua, di là, di giù, di su. Nessuna speranza può mai confortarli né di tregua né di minor pena."
Inferno,5,46,"E come i gru van cantando lor lai, faccendo in aere di sé lunga riga, così vid’io venir, traendo guai,","E, come le gru van cantando i loro lamenti, facendo nell’aria una lunga fila, così vidi venire, lamentandosi,"
Inferno,5,49,"ombre portate da la detta briga; per ch’i’ dissi: “Maestro, chi son quelle genti che l’aura nera sì gastiga?”.","ombre trascinate dal soffio impetuoso del vento. Perciò dissi: «O maestro, chi sono quelle genti che l’aria nera così castiga?»."
Inferno,5,52,"“La prima di color di cui novelle tu vuo’ saper”, mi disse quelli allotta, “fu imperadrice di molte favelle.","«La prima di quelle anime, di cui vuoi aver notizia» mi disse allora, «fu imperatrice di molte nazioni."
Inferno,5,55,"A vizio di lussuria fu sì rotta, che libito fé licito in sua legge, per tòrre il biasmo in che era condotta.","Al vizio della lussuria fu così rotta, che per legge [nel suo regno] fece lecito ciò che piacesse, per liberarsi del biasimo in cui era caduta."
Inferno,5,58,"Ell’è Semiramìs, di cui si legge che succedette a Nino e fu sua sposa: tenne la terra che ‘l Soldan corregge.","È Semiramide, di cui si legge che succedette a Nino e che fu sua sposa: governò le terre, che ora son dominate dal sultano."
Inferno,5,61,"L’altra è colei che s’ancise amorosa, e ruppe fede al cener di Sicheo; poi è Cleopatràs lussuriosa.","L’altra è Didone, che si uccise per amore e che ruppe il giuramento [di fedeltà] alle ceneri di Sichèo. La terza è la lussuriosa Cleopatra."
Inferno,5,64,"Elena vedi, per cui tanto reo tempo si volse, e vedi ‘l grande Achille, che con amore al fine combatteo.","Vedi Elena, che fu causa di una lunga e sanguinosa guerra; e vedi il grande Achille, che alla fine combatté con l’amore [da cui fu sconfitto]."
Inferno,5,67,"Vedi Parìs, Tristano”; e più di mille ombre mostrommi e nominommi a dito, ch’amor di nostra vita dipartille.","Vedi Paride, Tristano» e più di mille ombre mi mostrò e mi nominò con il dito, che amore fece uscire dalla nostra vita."
Inferno,5,70,"Poscia ch’io ebbi il mio dottore udito nomar le donne antiche e ‘ cavalieri, pietà mi giunse, e fui quasi smarrito.","Dopo che ebbi udito il mio maestro nominare le donne antiche e i cavalieri, provai compassione e per poco non venni meno."
Inferno,5,73,"I’ cominciai: “Poeta, volontieri parlerei a quei due che ‘nsieme vanno, e paion sì al vento esser leggeri”.","Io cominciai: «O poeta, volentieri parlerei a quei due che vanno insieme e che non sembrano opporre resistenza al vento»."
Inferno,5,76,"Ed elli a me: “Vedrai quando saranno più presso a noi; e tu allor li priega per quello amor che i mena, ed ei verranno”.","Ed egli a me: «Li vedrai quando saranno più vicini a noi. Allora prègali per quell’amore che li conduce, ed essi verranno»."
Inferno,5,79,"Sì tosto come il vento a noi li piega, mossi la voce: “O anime affannate, venite a noi parlar, s’altri nol niega!”.","Non appena il vento li spinge verso di noi, gridai: «O anime tormentate, venite a parlare con noi, se altri non lo nega!»."
Inferno,5,82,Quali colombe dal disio chiamate con l’ali alzate e ferme al dolce nido vegnon per l’aere dal voler portate;,"Quali colombe, chiamate dal desiderio, con le ali aperte e ferme al dolce nido vengono per l’aria portate dalla loro volontà;"
Inferno,5,85,"cotali uscir de la schiera ov’è Dido, a noi venendo per l’aere maligno, sì forte fu l’affettuoso grido.","tali uscirono dalla schiera dov’è Didone, venendo a noi per l’aria maligna, così forte fu l’affettuoso richiamo."
Inferno,5,88,"“O animal grazioso e benigno che visitando vai per l’aere perso noi che tignemmo il mondo di sanguigno,","«O essere vivente cortese e benigno, che per l’aria tenebrosa vai visitando noi, che tingemmo il mondo con il nostro sangue,"
Inferno,5,91,"se fosse amico il re de l’universo, noi pregheremmo lui de la tua pace, poi c’hai pietà del nostro mal perverso.","se ci fosse amico il re dell’universo, noi pregheremmo lui per la tua pace, perché hai compassione del nostro male perverso."
Inferno,5,94,"Di quel che udire e che parlar vi piace, noi udiremo e parleremo a voi, mentre che ‘l vento, come fa, ci tace.","Di quel che vi piace udire e parlare, noi udremo e parleremo a voi, mentre il vento, come ora fa, qui tace."
Inferno,5,97,Siede la terra dove nata fui su la marina dove ‘l Po discende per aver pace co’ seguaci sui.,"La terra , dove nacqui, si stende sulla marina dove il Po discende [nell’Adriatico], per aver pace con i suoi affluenti ."
Inferno,5,100,"Amor, ch’al cor gentil ratto s’apprende prese costui de la bella persona che mi fu tolta; e ‘l modo ancor m’offende.","L’amore, che nel cuor nobile si accende rapidamente, prese costui per la mia bella persona, che mi fu tolta, e fu così intenso, che ancora mi sconvolge."
Inferno,5,103,"Amor, ch’a nullo amato amar perdona, mi prese del costui piacer sì forte, che, come vedi, ancor non m’abbandona.","L’amore, che costringe chi è amato a ricambiare l’amore, mi prese così fortemente per la bellezza di costui, che, come vedi, ancor non mi abbandona."
Inferno,5,106,Amor condusse noi ad una morte: Caina attende chi a vita ci spense”. Queste parole da lor ci fuor porte.,L’amore condusse noi ad una stessa morte. Caina attende chi spense la nostra vita .» Essi ci dissero queste parole.
Inferno,5,109,"Quand’io intesi quell’anime offense, china’ il viso e tanto il tenni basso, fin che ‘l poeta mi disse: “Che pense?”.","Quando io intesi quelle anime travagliate, chinai il viso e lo tenni basso, finché il poeta mi disse: «Che pensi?»."
Inferno,5,112,"Quando rispuosi, cominciai: “Oh lasso, quanti dolci pensier, quanto disio menò costoro al doloroso passo!”.","Quando risposi, cominciai: «Ohimè, quali dolci pensieri, quale desiderio condusse costoro a quella morte dolorosa!»."
Inferno,5,115,"Poi mi rivolsi a loro e parla’ io, e cominciai: “Francesca, i tuoi martìri a lagrimar mi fanno tristo e pio.","Poi mi rivolsi a loro per parlare, e cominciai: «O Francesca, le tue sofferenze mi addolorano e m’impietosiscono fino alle lacrime."
Inferno,5,118,"Ma dimmi: al tempo d’i dolci sospiri, a che e come concedette Amore che conosceste i dubbiosi disiri?”.","Ma dimmi: al tempo dei dolci sospiri, quando e come l’amore vi fece conoscere i desideri ancora inespressi?»."
Inferno,5,121,E quella a me: “Nessun maggior dolore che ricordarsi del tempo felice ne la miseria; e ciò sa ‘l tuo dottore.,"E quella a me: «Non c’è alcun dolore più grande che ricordarsi del tempo felice nella miseria , come sa bene il tuo maestro."
Inferno,5,124,"Ma s’a conoscer la prima radice del nostro amor tu hai cotanto affetto, dirò come colui che piange e dice.","Ma, se vuoi proprio conoscere il primo inizio del nostro amore, parlerò [seppur] come colui che piange e parla."
Inferno,5,127,Noi leggiavamo un giorno per diletto di Lancialotto come amor lo strinse; soli eravamo e sanza alcun sospetto.,Noi leggevamo un giorno per diletto come l’amore [per Ginevra] strinse Lancillotto: eravamo soli e senz’alcun sospetto.
Inferno,5,130,"Per più fiate li occhi ci sospinse quella lettura, e scolorocci il viso; ma solo un punto fu quel che ci vinse.",Per più volte quella lettura ci spinse a guardarci negli occhi e ci fece impallidire; ma fu soltanto un punto quel che ci vinse.
Inferno,5,133,"Quando leggemmo il disiato riso esser basciato da cotanto amante, questi, che mai da me non fia diviso,","Quando leggemmo che la bocca sorridente fu baciata da tale amante, questi, che non sarà mai da me diviso, mi baciò"
Inferno,5,136,la bocca mi basciò tutto tremante. Galeotto fu ‘l libro e chi lo scrisse: quel giorno più non vi leggemmo avante”.,la bocca tutto tremante. Galeotto fu il libro e chi lo scrisse! Quel giorno non proseguimmo più la lettura».
Inferno,5,139,"Mentre che l’uno spirto questo disse, l’altro piangea; sì che di pietade io venni men così com’io morisse.","Mentre uno spirito parlava, l’altro piangeva. E [per il turbamento] io venni meno, come se morissi."
Inferno,5,142,E caddi come corpo morto cade.,E caddi come un corpo morto cade.
Inferno,6,1,"Al tornar de la mente, che si chiuse dinanzi a la pietà d’i due cognati, che di trestizia tutto mi confuse,","Quando ripresi i sensi, che avevo perduto davanti al pianto dei due cognati, che mi aveva tutto riempito di tristezza,"
Inferno,6,4,"novi tormenti e novi tormentati mi veggio intorno, come ch’io mi mova e ch’io mi volga, e come che io guati.","nuovi tormenti e nuovi tormentati mi vedo intorno, dovunque mi muova, mi volga e fissi gli occhi."
Inferno,6,7,"Io sono al terzo cerchio, de la piova etterna, maladetta, fredda e greve; regola e qualità mai non l’è nova.","Sono disceso nel terzo cerchio, quello della pioggia eterna, maledetta, fredda e fitta, che non cambia mai ritmo né qualità."
Inferno,6,10,"Grandine grossa, acqua tinta e neve per l’aere tenebroso si riversa; pute la terra che questo riceve.","Grandine grossa, acqua sporca e neve si riversano per l’aria tenebrosa. Puzza la terra, che riceve tutto questo."
Inferno,6,13,"Cerbero, fiera crudele e diversa, con tre gole caninamente latra sovra la gente che quivi è sommersa.","Cèrbero, fiera mostruosa e crudele, con tre gole latra come un cane sopra la gente, che qui è immersa [nel fango]."
Inferno,6,16,"Li occhi ha vermigli, la barba unta e atra, e ‘l ventre largo, e unghiate le mani; graffia li spirti, iscoia ed isquatra.","Ha gli occhi rossi di sangue, la barba unta e nera, il ventre largo, le mani unghiate. Graffia, scortica e squarta gli spiriti,"
Inferno,6,19,Urlar li fa la pioggia come cani; de l’un de’ lati fanno a l’altro schermo; volgonsi spesso i miseri profani.,che la pioggia fa urlare come cani. Con un lato del corpo quegli infelici scellerati cercano di fare schermo all’altro lato e si voltano spesso [per ridurre i tormenti].
Inferno,6,22,"Quando ci scorse Cerbero, il gran vermo, le bocche aperse e mostrocci le sanne; non avea membro che tenesse fermo.","Quando ci vide, Cèrbero, il grande verme ripugnante, aprì le bocche e ci mostrò le zanne: non aveva parte del corpo che tenesse ferma."
Inferno,6,25,"E ‘l duca mio distese le sue spanne, prese la terra, e con piene le pugna la gittò dentro a le bramose canne.","La mia guida stese le mani, prese due pugni di terra e li gettò dentro a quelle gole fameliche."
Inferno,6,28,"Qual è quel cane ch’abbaiando agogna, e si racqueta poi che ‘l pasto morde, ché solo a divorarlo intende e pugna,","Come quel cane che, abbaiando, agogna il pasto e si quieta dopo che lo morde, tutto intento e affaticato a divorarlo,"
Inferno,6,31,"cotai si fecer quelle facce lorde de lo demonio Cerbero, che ‘ntrona l’anime sì, ch’esser vorrebber sorde.","così si fecero quelle facce sudice del demonio Cèrbero, che stordisce a tal punto quelle anime, che esse vorrebbero essere sorde."
Inferno,6,34,"Noi passavam su per l’ombre che adona la greve pioggia, e ponavam le piante sovra lor vanità che par persona.","Noi passavamo, calpestando le ombre, che erano fiaccate dalla pioggia insistente, e ponevamo i piedi sopra i loro corpi vani, che sembravano corpi veri."
Inferno,6,37,"Elle giacean per terra tutte quante, fuor d’una ch’a seder si levò, ratto ch’ella ci vide passarsi davante.","Esse giacevano per terra tutte quante, tranne una, che si levò a sedere, non appena ci vide passare davanti."
Inferno,6,40,"“O tu che se’ per questo ‘nferno tratto”, mi disse, “riconoscimi, se sai: tu fosti, prima ch’io disfatto, fatto”.","«O tu che sei condotto per questo inferno» mi disse, «riconòscimi, se puoi: tu nascesti prima che io fossi morto.»"
Inferno,6,46,"Ma dimmi chi tu se’ che ‘n sì dolente loco se’ messo e hai sì fatta pena, che, s’altra è maggio, nulla è sì spiacente”.","Ma dimmi chi sei tu, che sei disteso in un luogo così doloroso e sottoposto ad una tale pena, che è superata da altre, ma che è spiacevole come nessuna»."
Inferno,6,49,"Ed elli a me: “La tua città, ch’è piena d’invidia sì che già trabocca il sacco, seco mi tenne in la vita serena.","Ed egli a me: «La tua città , che è così piena d’invidia da far traboccare il sacco, mi ebbe con sé nella vita serena."
Inferno,6,52,"Voi cittadini mi chiamaste Ciacco: per la dannosa colpa de la gola, come tu vedi, a la pioggia mi fiacco.","Voi cittadini mi chiamaste Ciacco e, come tu vedi, ora per la dannosa colpa della gola mi fiacco sotto la pioggia."
Inferno,6,55,"E io anima trista non son sola, ché tutte queste a simil pena stanno per simil colpa”. E più non fé parola.","Io non sono però l’unica anima trista, perché tutte queste anime subiscono la stessa pena per la stessa colpa». E tacque."
Inferno,6,58,"Io li rispuosi: “Ciacco, il tuo affanno mi pesa sì, ch’a lagrimar mi ‘nvita; ma dimmi, se tu sai, a che verranno","Io gli risposi: «O Ciacco, il tuo affanno mi pesa a tal punto, che mi fa piangere. Ma dimmi, se lo sai, a quale conclusione verranno"
Inferno,6,61,li cittadin de la città partita; s’alcun v’è giusto; e dimmi la cagione per che l’ha tanta discordia assalita”.,i cittadini della città divisa [dalle fazioni]; dimmi se vi è qualcuno di giusto; e dimmi per quale motivo è dilaniata da tante discordie».
Inferno,6,64,"E quelli a me: “Dopo lunga tencione verranno al sangue, e la parte selvaggia caccerà l’altra con molta offensione.",Ed egli a me: «Dopo un lungo contrasto verranno a scontri sanguinosi e la parte proveniente dal contado caccerà l’altra con molte offese.
Inferno,6,67,"Poi appresso convien che questa caggia infra tre soli, e che l’altra sormonti con la forza di tal che testé piaggia.","Nel giro di tre anni però la parte bianca cadrà e la parte nera prenderà il sopravvento con l’aiuto di un tale , che ora si barcamena."
Inferno,6,70,"Alte terrà lungo tempo le fronti, tenendo l’altra sotto gravi pesi, come che di ciò pianga o che n’aonti.","Per molto tempo quest’ultima avrà il predominio e terrà l’altra sotto gravi pesi, per quanto questa pianga o si sdegni."
Inferno,6,73,"Giusti son due, e non vi sono intesi; superbia, invidia e avarizia sono le tre faville c’hanno i cuori accesi”.","Giusti son due e non sono ascoltati: la superbia, l’invidia e l’avarizia sono le tre scintille che hanno acceso i cuori»."
Inferno,6,76,"Qui puose fine al lagrimabil suono. E io a lui: “Ancor vo’ che mi ‘nsegni, e che di più parlar mi facci dono.","Qui pose fine alle parole che invitavano al pianto. Ed io a lui: «Voglio che tu mi dica ancor qualcos’altro, voglio che tu mi dia altre notizie!"
Inferno,6,79,"Farinata e ‘l Tegghiaio, che fuor sì degni, Iacopo Rusticucci, Arrigo e ‘l Mosca e li altri ch’a ben far puoser li ‘ngegni,","Farinata e il Tegghiaio , che furono così onorati, Jacopo Rusticucci, Arrigo Fifanti e il Mosca e gli altri, che operarono per il bene della città,"
Inferno,6,82,"dimmi ove sono e fa ch’io li conosca; ché gran disio mi stringe di savere se ‘l ciel li addolcia, o lo ‘nferno li attosca”.","dimmi dove sono e fa’ che li conosca, perché provo un gran desiderio di sapere se il cielo li consola o l’inferno li amareggia»."
Inferno,6,85,"E quelli: “Ei son tra l’anime più nere: diverse colpe giù li grava al fondo: se tanto scendi, là i potrai vedere.","Ed egli: «Essi sono fra le anime più nere: colpe diverse li trascinano giù nel fondo: se scendi ancora, li potrai vedere."
Inferno,6,88,"Ma quando tu sarai nel dolce mondo, priegoti ch’a la mente altrui mi rechi: più non ti dico e più non ti rispondo”.","Ma, quando sarai nel dolce mondo, ti prego di richiamarmi alla memoria dei vivi. Non ti dico niente di più e non ti rispondo altro»."
Inferno,6,91,"Li diritti occhi torse allora in biechi; guardommi un poco, e poi chinò la testa: cadde con essa a par de li altri ciechi.","Allora piegò di sbieco gli occhi rivolti verso di me, mi guardò un poco, poi chinò la testa e, con essa, cadde nel fango come gli altri dannati."
Inferno,6,94,"E ‘l duca disse a me: “Più non si desta di qua dal suon de l’angelica tromba, quando verrà la nimica podesta:","La guida mi disse: «Non si alzerà più dal sonno, prima del suono della tromba dell’angelo [che annunzia il giudizio universale], quando verrà il nemico dei malvagi ."
Inferno,6,97,"ciascun rivederà la trista tomba, ripiglierà sua carne e sua figura, udirà quel ch’in etterno rimbomba”.","Allora ciascuno troverà la sua tomba trista, riprenderà la sua carne ed il suo aspetto, udrà la sentenza finale [di Dio], la quale echeggerà in eterno»."
Inferno,6,100,"Sì trapassammo per sozza mistura de l’ombre e de la pioggia, a passi lenti, toccando un poco la vita futura;","A passi lenti attraversammo quella sozza mescolanza fatta di ombre e di pioggia, ragionando un po’ della vita futura."
Inferno,6,103,"per ch’io dissi: “Maestro, esti tormenti crescerann’ei dopo la gran sentenza, o fier minori, o saran sì cocenti?”.","Io dissi: «O maestro, dopo il giudizio universale questi tormenti cresceranno, diventeranno minori o resteranno così cocenti?»."
Inferno,6,106,"Ed elli a me: “Ritorna a tua scienza, che vuol, quanto la cosa è più perfetta, più senta il bene, e così la doglienza.","Ed egli a me: «Ritorna con il pensiero alla scienza [di Aristotele che hai fatto] tua. Essa insegna che, quanto più una cosa è perfetta, tanto più sente il bene e, ugualmente, il dolore."
Inferno,6,109,"Tutto che questa gente maladetta in vera perfezion già mai non vada, di là più che di qua essere aspetta”.","Sebbene non possa raggiungere mai la vera perfezione [che consiste nella comunione con Dio], questa gente maledetta si avvicina maggiormente alla perfezione dopo il giudizio universale [quando il corpo è riunito all’anima] piuttosto che prima»."
Inferno,6,112,"Noi aggirammo a tondo quella strada, parlando più assai ch’i’ non ridico; venimmo al punto dove si digrada:",Noi percorremmo quella strada circolare parlando molto di più di quanto riferisco. Venimmo al punto in cui si scende nel cerchio sottostante.
Inferno,6,115,"quivi trovammo Pluto, il gran nemico.","Qui trovammo Pluto, il grande nemico degli uomini."
Inferno,10,1,"Ora sen va per un secreto calle, tra ‘l muro de la terra e li martìri, lo mio maestro, e io dopo le spalle.",Il mio maestro se ne andò per uno stretto sentiero tra le mura della città di Dite e gli avelli infuocati; ed io lo seguivo
Inferno,10,4,"“O virtù somma, che per li empi giri mi volvi”, cominciai, “com’a te piace, parlami, e sodisfammi a’ miei disiri.","«O somma virtù, che mi guidi per gli empi cerchi» cominciai, «quando vuoi, pàrlami e soddisfa i miei desideri."
Inferno,10,7,"La gente che per li sepolcri giace potrebbesi veder? già son levati tutt’i coperchi, e nessun guardia face”.","La gente, che giace in questi sepolcri, si potrebbe vedere? I coperchi sono già tutti alzati e nessun demonio fa la guardia»."
Inferno,10,10,E quelli a me: “Tutti saran serrati quando di Iosafàt qui torneranno coi corpi che là sù hanno lasciati.,"Ed egli a me: «Essi saranno tutti chiusi, quando i dannati dalla valle di Giosafàt torneranno qui con i corpi che hanno lasciato sulla terra."
Inferno,10,13,"Suo cimitero da questa parte hanno con Epicuro tutti suoi seguaci, che l’anima col corpo morta fanno.","Da questa parte hanno il loro cimitero Epicùro e tutti i suoi seguaci, i quali affermano che l’anima muore con il corpo."
Inferno,10,16,"Però a la dimanda che mi faci quinc’entro satisfatto sarà tosto, e al disio ancor che tu mi taci”.",Perciò la domanda che mi fai e il desiderio che ancor mi taci saranno sùbito soddisfatti in questo luogo».
Inferno,10,19,"E io: “Buon duca, non tegno riposto a te mio cuor se non per dicer poco, e tu m’hai non pur mo a ciò disposto”.","Ed io: «O mia buona guida, tengo nascosto a te il mio desiderio soltanto per non importunarti con troppe domande: non è questa la prima volta che m’induci ad aspettare»."
Inferno,10,22,"“O Tosco che per la città del foco vivo ten vai così parlando onesto, piacciati di restare in questo loco.","«O toscano, che per la città del fuoco te ne vai ancor vivo, parlando in modo così garbato e rispettoso, abbi il piacere di fermarti in questo luogo."
Inferno,10,25,La tua loquela ti fa manifesto di quella nobil patria natio a la qual forse fui troppo molesto”.,"La tua parlata ti rivela nativo di quella nobile patria , alla quale forse fui troppo molesto.»"
Inferno,10,28,"Subitamente questo suono uscìo d’una de l’arche; però m’accostai, temendo, un poco più al duca mio.","Improvvisamente uscì questa voce da una delle arche. Perciò, preso da timore, mi avvicinai un po’ [di più] alla mia guida."
Inferno,10,31,Ed el mi disse: “Volgiti! Che fai? Vedi là Farinata che s’è dritto: da la cintola in sù tutto ‘l vedrai”.,"Ed egli mi disse: «Vòltati! Che fai? Vedi là Farinata degli Uberti, che si è alzato [davanti a te]. Lo vedrai tutto, dalla cintola in su»."
Inferno,10,34,Io avea già il mio viso nel suo fitto; ed el s’ergea col petto e con la fronte com’avesse l’inferno a gran dispitto.,"Io avevo già fissato i miei occhi nei suoi, ed egli si ergeva con il petto e con la fronte, come se avesse l’inferno in gran disprezzo."
Inferno,10,37,"E l’animose man del duca e pronte mi pinser tra le sepulture a lui, dicendo: “Le parole tue sien conte”.","Le mani incoraggianti e sollecite della mia guida mi spinsero tra le sepolture verso di lui, dicendo: «Le tue parole siano [nobili e] misurate»."
Inferno,10,40,"Divina commedia. Inferno, a cura di P. Genesini","Quando fui ai piedi della sua tomba, Farinata mi guardò un poco e poi, quasi con sdegno, mi domandò: «Chi furono i tuoi antenati?»."
Inferno,10,43,"Io ch’era d’ubidir disideroso, non gliel celai, ma tutto gliel’apersi; ond’ei levò le ciglia un poco in suso;","Io, che desideravo ubbidire, non glieli nascosi, ma glieli dissi apertamente. Egli alzò le ciglia un poco in su,"
Inferno,10,46,"poi disse: “Fieramente furo avversi a me e a miei primi e a mia parte, sì che per due fiate li dispersi”.","poi disse: «Furono fieri avversari a me, ai miei antenati, alla mia parte , così che per due volte li dispersi »."
Inferno,10,49,"“S’ei fur cacciati, ei tornar d’ogne parte”, rispuos’io lui, “l’una e l’altra fiata; ma i vostri non appreser ben quell’arte”.","«Se furono cacciati, essi tornarono da ogni parte» io gli risposi, «l’una e l’altra volta . I vostri invece non appresero bene quell’arte .»"
Inferno,10,52,"Allor surse a la vista scoperchiata un’ombra, lungo questa, infino al mento: credo che s’era in ginocchie levata.","Allora dall’apertura scoperchiata sorse, accanto a questa, un’ombra sporgendosi fino al mento: credo che si fosse alzata in ginocchio."
Inferno,10,55,"Dintorno mi guardò, come talento avesse di veder s’altri era meco; e poi che ‘l sospecciar fu tutto spento,","Guardò intorno a me, come se avesse desiderio di vedere se qualcun altro era con me; e, dopo che il dubbio e la speranza furono completamente spenti,"
Inferno,10,58,"piangendo disse: “Se per questo cieco carcere vai per altezza d’ingegno, mio figlio ov’è? e perché non è teco?”.","piangendo disse: «Se per questo buio carcere vai per l’altezza dell’ingegno, mio figlio dov’è? E perché non è con te?»."
Inferno,10,61,"E io a lui: “Da me stesso non vegno: colui ch’attende là, per qui mi mena forse cui Guido vostro ebbe a disdegno”.",Ed io a lui: «Non vengo per le mie capacità: colui che là mi attende mi conduce per questo luogo forse da colei che Guido vostro ebbe a disdegno».
Inferno,10,64,Le sue parole e ‘l modo de la pena m’avean di costui già letto il nome; però fu la risposta così piena.,"Le sue parole ed il tipo di pena mi avevano già detto il nome di costui, perciò la mia risposta fu così esauriente."
Inferno,10,67,Di subito drizzato gridò: “Come? dicesti “elli ebbe”? non viv’elli ancora? non fiere li occhi suoi lo dolce lume?”.,"Drizzandosi all’improvviso, gridò: «Come hai detto? Egli ebbe? Non vive più? Non colpisce i suoi occhi il dolce lume [del sole]?»."
Inferno,10,70,"Quando s’accorse d’alcuna dimora ch’io facea dinanzi a la risposta, supin ricadde e più non parve fora.","Quando si accorse che io esitavo a rispondere, cadde riverso nella tomba e più non comparve fuori."
Inferno,10,73,"Ma quell’altro magnanimo, a cui posta restato m’era, non mutò aspetto, né mosse collo, né piegò sua costa:","Ma quell’altro magnanimo, al cui invito mi ero fermato, non mutò aspetto, né mosse capo, né piegò il dorso"
Inferno,10,76,"e sé continuando al primo detto, “S’elli han quell’arte”, disse, “male appresa, ciò mi tormenta più che questo letto.","e, continuando il discorso interrotto, disse: «Se essi hanno imparato male quell’arte, ciò mi tormenta più di questo letto infuocato."
Inferno,10,79,"Ma non cinquanta volte fia raccesa la faccia de la donna che qui regge, che tu saprai quanto quell’arte pesa.","Ma non si accenderà cinquanta volte la faccia della donna , che qui regna, e tu saprai quant’è difficile quell’arte."
Inferno,10,82,"E se tu mai nel dolce mondo regge, dimmi: perché quel popolo è sì empio incontr’a’ miei in ciascuna sua legge?”.","E, possa tu tornare nel dolce mondo!, dimmi perché quel popolo è così spietato contro i miei discendenti in ogni suo decreto?»."
Inferno,10,85,"Ond’io a lui: “Lo strazio e ‘l grande scempio che fece l’Arbia colorata in rosso, tal orazion fa far nel nostro tempio”.","Io a lui: «Lo strazio ed il grande scempio , che arrossarono di sangue il fiume Arbia, fanno prendere tali decisioni nella nostra città»."
Inferno,10,88,"Poi ch’ebbe sospirando il capo mosso, “A ciò non fu’ io sol”, disse, “né certo sanza cagion con li altri sarei mosso.","Dopo che ebbe sospirato e scosso il capo, «A voler lo scontro non fui l’unico» disse, «né certamente senza motivo mi sarei mosso contro Firenze con gli altri ghibellini."
Inferno,10,91,"Ma fu’ io solo, là dove sofferto fu per ciascun di tòrre via Fiorenza, colui che la difesi a viso aperto”.","Ma dopo la battaglia fui l’unico ad Empoli, dove tutti volevano distruggere la città, che la difese a viso aperto»."
Inferno,10,94,"“Deh, se riposi mai vostra semenza”, prega’ io lui, “solvetemi quel nodo che qui ha ‘nviluppata mia sentenza.","«Deh, possa riposare un giorno la vostra discendenza!» io lo pregai, «sciogliétemi quel dubbio, che avvolge nell’incertezza il mio pensiero."
Inferno,10,97,"El par che voi veggiate, se ben odo, dinanzi quel che ‘l tempo seco adduce, e nel presente tenete altro modo”.","Se intendo bene, sembra che voi prevediate quel che il futuro porta con sé e che non riusciate a veder il presente.»"
Inferno,10,100,"“Noi veggiam, come quei c’ha mala luce, le cose”, disse, “che ne son lontano; cotanto ancor ne splende il sommo duce.","«Noi, come chi è presbite» disse, «vediamo le cose che ci sono lontane nel futuro. Soltanto su di esse c’illumina la somma guida ."
Inferno,10,103,"Quando s’appressano o son, tutto è vano nostro intelletto; e s’altri non ci apporta, nulla sapem di vostro stato umano.","Quando si avvicinano o diventano presenti, il nostro intelletto è completamente inutile; e, se qualcuno non ci portasse le notizie, non sapremmo nulla della vita sulla terra."
Inferno,10,106,Però comprender puoi che tutta morta fia nostra conoscenza da quel punto che del futuro fia chiusa la porta”.,"Perciò puoi comprendere che la nostra conoscenza sarà completamente estinta dopo il giudizio finale, quando la porta del futuro sarà chiusa.»"
Inferno,10,109,"Allor, come di mia colpa compunto, dissi: “Or direte dunque a quel caduto che ‘l suo nato è co’vivi ancor congiunto;","Allora, quasi afflitto dalla mia colpa, dissi: «Dite dunque a quell’anima ricaduta giù che suo figlio è ancor tra i vivi."
Inferno,10,112,"e s’i’ fui, dianzi, a la risposta muto, fate i saper che ‘l fei perché pensava già ne l’error che m’avete soluto”.","Se poco fa non gli risposi, ditegli che non lo feci perché stavo pensando al dubbio che mi avete sciolto»."
Inferno,10,115,E già ‘l maestro mio mi richiamava; per ch’i’ pregai lo spirto più avaccio che mi dicesse chi con lu’ istava.,"Il mio maestro già mi richiamava, perciò pregai lo spirito che mi dicesse in fretta chi stava con lui."
Inferno,10,118,"Dissemi: “Qui con più di mille giaccio: qua dentro è ‘l secondo Federico, e ‘l Cardinale; e de li altri mi taccio”.",Mi disse: «Qui giaccio con più di mille. Qui dentro c’è Federico II di Svevia e il cardinale Ottaviano degli Ubaldini. Taccio degli altri».
Inferno,10,121,"Indi s’ascose; e io inver’ l’antico poeta volsi i passi, ripensando a quel parlar che mi parea nemico.","Quindi si nascose [nel suo avello]. Io volsi i passi verso l’antico poeta, ripensando alle predizioni che mi sembravano avverse."
Inferno,10,124,"Elli si mosse; e poi, così andando, mi disse: “Perché se’ tu sì smarrito?”. E io li sodisfeci al suo dimando.","Egli si mosse; poi, camminando, mi disse: «Perché sei così turbato?». Io risposi alla sua domanda."
Inferno,10,127,"“La mente tua conservi quel ch’udito hai contra te”, mi comandò quel saggio. “E ora attendi qui”, e drizzò ‘l dito:","«Tieni a mente quel che hai udito contro di te» mi comandò quel saggio. «Ed ora ascolta» riprese, alzando l’indice."
Inferno,10,130,"“quando sarai dinanzi al dolce raggio di quella il cui bell’occhio tutto vede, da lei saprai di tua vita il viaggio”.","«Quando sarai davanti alla dolce luce di colei che con gli occhi belli vede tutto [in Dio], da lei saprai il viaggio della tua vita terrena.»"
Inferno,10,133,"Appresso mosse a man sinistra il piede: lasciammo il muro e gimmo inver’ lo mezzo per un sentier ch’a una valle fiede,","Quindi volse il piede a sinistra: lasciammo le mura di Dite e andammo verso il mezzo del cerchio per un sentiero che conduce ad una valle,"
Inferno,10,136,che ‘nfin là sù facea spiacer suo lezzo.,che fin lassù faceva sentire il suo lezzo Sgradevole.
Inferno,11,1,In su l’estremità d’un’alta ripa che facevan gran pietre rotte in cerchio venimmo sopra più crudele stipa;,"Sull’estremità di un’alta ripa, formata da grandi pietre rotte disposte in cerchio, venimmo sopra una folla [di anime punita in modo] più crudele."
Inferno,11,4,"e quivi, per l’orribile soperchio del puzzo che ‘l profondo abisso gitta, ci raccostammo, in dietro, ad un coperchio","E qui, per l’orribile eccesso del puzzo che il profondo abisso getta, ci accostammo, [tornando] indietro, al coperchio"
Inferno,11,7,"d’un grand’avello, ov’io vidi una scritta che dicea: “Anastasio papa guardo, lo qual trasse Fotin de la via dritta”.","d’una grande tomba, dove io vidi una scritta che diceva: «Custodisco papa Anastasio, che Fotino allontanò dalla retta via»."
Inferno,11,10,"“Lo nostro scender conviene esser tardo, sì che s’ausi un poco in prima il senso al tristo fiato; e poi no i fia riguardo”.","«Conviene che la nostra discesa sia lenta, così il senso [dell’olfatto] si abitua un po’ alla volta a questo intenso fetore. Poi non vi faremo più caso.»"
Inferno,11,13,"Così ‘l maestro; e io “Alcun compenso”, dissi lui, “trova che ‘l tempo non passi perduto”. Ed elli: “Vedi ch’a ciò penso”.","Così il maestro. Ed io a lui: «Trova qualcosa di utile» dissi, «per non lasciar passare il tempo invano». Ed egli: «Vedi che ci sto pensando»."
Inferno,11,16,"“Figliuol mio, dentro da cotesti sassi”, cominciò poi a dir, “son tre cerchietti di grado in grado, come que’ che lassi.","«O figliolo mio, [racchiusi] dentro a codesti sassi» cominciò poi a dire, «ci sono tre cerchi [più piccoli] via via che si discende, come quelli che hai lasciato."
Inferno,11,19,"Tutti son pien di spirti maladetti; ma perché poi ti basti pur la vista, intendi come e perché son costretti.","Tutti sono pieni di spiriti maledetti. Ma, affinché poi ti basti solamente vederli, intendi come e perché sono messi insieme."
Inferno,11,22,"D’ogne malizia, ch’odio in cielo acquista, ingiuria è ‘l fine, ed ogne fin cotale o con forza o con frode altrui contrista.","Il fine di ogni malizia, che acquista odio in cielo, è l’ingiuria; ed ogni fine di questo tipo contrista il prossimo o con la forza o con la frode."
Inferno,11,25,"Ma perché frode è de l’uom proprio male, più spiace a Dio; e però stan di sotto li frodolenti, e più dolor li assale.","Ma la frode, poiché è il male proprio dell’uomo, più dispiace a Dio, perciò i fraudolenti stanno di sotto e sono puniti con un dolore maggiore."
Inferno,11,28,"Di violenti il primo cerchio è tutto; ma perché si fa forza a tre persone, in tre gironi è distinto e costrutto.","Il primo cerchio è tutto dei violenti; ma, poiché si fa violenza a tre [tipi diversi di] persone, esso è diviso e strutturato in tre gironi."
Inferno,11,31,"A Dio, a sé, al prossimo si pòne far forza, dico in loro e in lor cose, come udirai con aperta ragione.","Si può fare violenza a Dio, a sé e al prossimo; la si può fare [direttamente] contro di loro o [indirettamente] contro le loro cose, come udirai chiaramente dalla mia spiegazione."
Inferno,11,34,"Morte per forza e ferute dogliose nel prossimo si danno, e nel suo avere ruine, incendi e tollette dannose;","Al prossimo si dà la morte con la violenza e s’infliggono ferite dolorose, e ai suoi beni si causano rovine, incendi e rapine dannose;"
Inferno,11,37,"onde omicide e ciascun che mal fiere, guastatori e predon, tutti tormenta lo giron primo per diverse schiere.","perciò omicidi e feritori senza motivo, guastatori e predoni, il primo girone tormenta tutti costoro, che sono divisi in diverse schiere."
Inferno,11,40,Puote omo avere in sé man violenta e ne’ suoi beni; e però nel secondo giron convien che sanza pro si penta,Un uomo può avere la mano violenta verso di sé e verso i suoi beni ; perciò nel secondo girone conviene che senza alcun vantaggio si penta
Inferno,11,43,"qualunque priva sé del vostro mondo, biscazza e fonde la sua facultade, e piange là dov’esser de’ giocondo.","chi priva di se stesso il vostro mondo, chi gioca nelle bische e chi sperpera le sue ricchezze, e, caduto in povertà, piange là [sulla terra] dove doveva essere felice."
Inferno,11,46,"Puossi far forza nella deitade, col cor negando e bestemmiando quella, e spregiando natura e sua bontade;","Si può fare violenza verso Dio, rinnegandolo con il cuore e bestemmiandolo, e disprezzando la Natura e i beni che ci offre;"
Inferno,11,49,"e però lo minor giron suggella del segno suo e Soddoma e Caorsa e chi, spregiando Dio col cor, favella.","perciò il girone più piccolo segna con il suo marchioi sodomiti, gli usurai e i bestemmiatpri, che disprezzando Dio nel loro cuore."
Inferno,11,52,"La frode, ond’ogne coscienza è morsa, può l’omo usare in colui che ‘n lui fida e in quel che fidanza non imborsa.","L’uomo può usare la frode, che puòcorrompere ogni coscienza, contro chi si fida di lui e contro chi non si fida."
Inferno,11,55,Questo modo di retro par ch’incida pur lo vinco d’amor che fa natura; onde nel cerchio secondo s’annida,Quest’ultimo modo pare che infranga soltanto il vincolo dell’amore che la Natura fa [sorgere tra gli uomini]; perciò nel cerchio secondo sono puniti
Inferno,11,58,"ipocresia, lusinghe e chi affattura, falsità, ladroneccio e simonia, ruffian, baratti e simile lordura.","gli ipocriti, chi usa le lusinghe e chi fa magia o stregoneria , i falsari, i ladri e i simoniaci, i ruffiani, i barattieri e simile lordura."
Inferno,11,61,"Per l’altro modo quell’amor s’oblia che fa natura, e quel ch’è poi aggiunto, di che la fede spezial si cria;","Con l’altro modo si dimentica quell’amore che la Natura fa [sorgere] e quello che poi si aggiunge [con la vita comune], per il quale si crea una reciproca confidenza [tra gli uomini];"
Inferno,11,64,"onde nel cerchio minore, ov’è ‘l punto de l’universo in su che Dite siede, qualunque trade in etterno è consunto”.","perciò nel cerchio minore, dove è il punto dell’universo in cui siede Lucifero, è punito in eterno chi tradisce.»"
Inferno,11,67,"E io: “Maestro, assai chiara procede la tua ragione, e assai ben distingue questo baràtro e ‘l popol ch’e’ possiede.","Ed io: «O maestro, la tua spiegazione è molto chiara e distingue molto bene questo baratro e il popolo che esso accoglie."
Inferno,11,70,"Ma dimmi: quei de la palude pingue, che mena il vento, e che batte la pioggia, e che s’incontran con sì aspre lingue,","Ma dimmi: quelli della palude fangosa dello Stige , quelli trascinati dalla bufera , quelli che sono battuti dalla pioggia , e quelli che s’incontrano [e s’insultano] con parole offensive ,"
Inferno,11,73,"perché non dentro da la città roggia sono ei puniti, se Dio li ha in ira? e se non li ha, perché sono a tal foggia?”.","perché non sono puniti dentro la città infuocata di Dite, se Dio è adirato con loro? E, se non è adirato, perché sono castigati in quel modo?»."
Inferno,11,76,"Ed elli a me “Perché tanto delira”, disse “lo ‘ngegno tuo da quel che sòle? o ver la mente dove altrove mira?","Ed egli a me: «Perché il tuo ingegno sragiona tanto» disse, « ben diversamente da quel che di solito fa? Oppure la tua mente mira altrove, [a qualche dottrina eretica]?"
Inferno,11,79,"Non ti rimembra di quelle parole con le quai la tua Etica pertratta le tre disposizion che ‘l ciel non vole,","Non ti ricordi di quelle parole con le quali l’Etica [di Aristotele che hai fatto] tua tratta compiutamente le tre disposizioni che il cielo non vuole,"
Inferno,11,82,"incontenenza, malizia e la matta bestialitade? e come incontenenza men Dio offende e men biasimo accatta?","cioè incontinenza, malizia e matta bestialità? E come l’incontinenza offende meno Dio e quindi è punita in modo meno duro?"
Inferno,11,85,"Se tu riguardi ben questa sentenza, e rechiti a la mente chi son quelli che sù di fuor sostegnon penitenza,","Se tu riguardi bene quest’affermazione e ti rechi alla mente chi sono quelli che sopra, fuori [della città di Dite], sostengono la penitenza,"
Inferno,11,88,"tu vedrai ben perché da questi felli sien dipartiti, e perché men crucciata la divina vendetta li martelli”.",tu vedrai bene perché siano divisi da questi malvagi e perché la divina giustizia li punisca meno gravemente».
Inferno,11,91,"“O sol che sani ogni vista turbata, tu mi contenti sì quando tu solvi, che, non men che saver, dubbiar m’aggrata.","«O sole, che risani ogni vista turbata, tu, quando risolvi i miei dubbi, mi accontenti a tal punto che mi rendi gradito il dubbio non meno che il sapere."
Inferno,11,94,"Ancora in dietro un poco ti rivolvi”, diss’io, “là dove di’ ch’usura offende la divina bontade, e ‘l groppo solvi”.","Vòltati ancora un po’ indietro» io dissi, «là dove dici che l’usura offende la bontà divina, e risolvimi questo nodo»."
Inferno,11,97,"“Filosofia”, mi disse, “a chi la ‘ntende, nota, non pure in una sola parte, come natura lo suo corso prende","«La filosofia [di Aristotele]» mi disse, «a chi la intende bene, spiega chiaramente, e non in un solo passo, come la Natura prende il suo corso"
Inferno,11,100,"dal divino ‘ntelletto e da sua arte; e se tu ben la tua Fisica note, tu troverai, non dopo molte carte,","dal divino intelletto e dalla sua arte. E, se tu leggi bene la Fisica [di Aristotele che hai fatto] tua, tu troverai, dopo non molte pagine,"
Inferno,11,103,"che l’arte vostra quella, quanto pote, segue, come ‘l maestro fa ‘l discente; sì che vostr’arte a Dio quasi è nepote.","che la vostra arte, quanto può, segue quella [di Dio], come il discepolo fa con il maestro. In tal modo la vostra arte è quasi nipote di Dio."
Inferno,11,106,"Da queste due, se tu ti rechi a mente lo Genesì dal principio, convene prender sua vita e avanzar la gente;","Da queste due, se tu ricordi gli inizi della Genesi, conviene che la gente ricavi il sostentamento e progredisca."
Inferno,11,109,"e perché l’usuriere altra via tene, per sé natura e per la sua seguace dispregia, poi ch’in altro pon la spene.","L’usuraio, che tiene un’altra via, disprezza la Natura in quanto tale e l’arte, sua seguace, poiché ripone la sua speranza nel lavoro altrui."
Inferno,11,112,"Ma seguimi oramai, che ‘l gir mi piace; ché i Pesci guizzan su per l’orizzonta, e ‘l Carro tutto sovra ‘l Coro giace,","Ma ora sèguimi, perché desidero proseguire. I Pesci guizzano su per l’orizzonte, e l’Orsa maggiore giace tutta sopra il vento di maestrale,"
Inferno,11,115,e ‘l balzo via là oltra si dismonta”.,e si discende questa balza andando più oltre».
Inferno,13,1,"Non era ancor di là Nesso arrivato, quando noi ci mettemmo per un bosco che da neun sentiero era segnato.","Nesso non era ancor arrivato sull’altra riva del Flegetónte, quando ci avviammo per un bosco, che non era segnato da alcun sentiero."
Inferno,13,4,"Non fronda verde, ma di color fosco; non rami schietti, ma nodosi e ‘nvolti; non pomi v’eran, ma stecchi con tòsco:","Non fronde verdi, ma di color fosco; non rami lisci, ma nodosi e contorti; non frutti vi erano, ma spine velenose."
Inferno,13,7,non han sì aspri sterpi né sì folti quelle fiere selvagge che ‘n odio hanno tra Cecina e Corneto i luoghi cólti.,Non hanno come dimora boscaglie così incolte né così fitte quelle fiere selvagge che tra Cécina e Cornéto odiano i luoghi coltivati.
Inferno,13,10,"Quivi le brutte Arpie lor nidi fanno, che cacciar de le Strofade i Troiani con tristo annunzio di futuro danno.","Qui fan i loro nidi le Arpìe ripugnanti, che cacciarono dalle [isole] Stròfadi i troiani con un triste annunzio di disgrazie future."
Inferno,13,13,"Ali hanno late, e colli e visi umani, piè con artigli, e pennuto ‘l gran ventre; fanno lamenti in su li alberi strani.","Hanno ali larghe, colli e visi umani, piedi con artigli e il gran ventre ricoperto di penne; ed emettono versi lamentosi sopra gli alberi strani."
Inferno,13,16,"E ‘l buon maestro “Prima che più entre, sappi che se’ nel secondo girone”, mi cominciò a dire, “e sarai mentre","Il buon maestro: «Prima che ti addentri di più nella selva, sappi che sei nel secondo girone» cominciò a dire, «e vi resterai finché"
Inferno,13,19,che tu verrai ne l’orribil sabbione. Però riguarda ben; sì vederai cose che torrien fede al mio sermone”.,"verrai nell’orribile distesa di sabbia [oltre il bosco]. Perciò guarda bene, così vedrai cose che, se io te le dicessi, non le crederesti»."
Inferno,13,22,"Io sentia d’ogne parte trarre guai, e non vedea persona che ‘l facesse; per ch’io tutto smarrito m’arrestai.","Io sentivo da ogni parte emettere grida lamentose, ma non vedevo alcuno che lo facesse, perciò tutto smarrito mi fermai."
Inferno,13,25,"Cred’io ch’ei credette ch’io credesse che tante voci uscisser, tra quei bronchi da gente che per noi si nascondesse.","Io credei ch’egli credesse ch’io credessi che tali voci uscissero, tra quei grossi sterpi, dalla bocca di persone che si nascondevano alla nostra vista."
Inferno,13,28,"Però disse ‘l maestro: “Se tu tronchi qualche fraschetta d’una d’este piante, li pensier c’hai si faran tutti monchi”.","Perciò il maestro disse: «Se spezzi qualche ramoscello di una di queste piante, i pensieri che hai saranno tutti recisi»."
Inferno,13,31,"Allor porsi la mano un poco avante, e colsi un ramicel da un gran pruno; e ‘l tronco suo gridò: “Perché mi schiante?”.",Allora protesi un po’ la mano e colsi un ramoscello da un gran pruno. Il suo tronco gridò: «Perché mi spezzi?».
Inferno,13,34,"Da che fatto fu poi di sangue bruno, ricominciò a dir: “Perché mi scerpi? non hai tu spirto di pietade alcuno?","Dopo che si ricoprì di sangue bruno, ricominciò a dire: «Perché mi laceri? Non hai tu alcun senso di pietà?"
Inferno,13,37,"Uomini fummo, e or siam fatti sterpi: ben dovrebb’esser la tua man più pia, se state fossimo anime di serpi”.","Fummo uomini ed ora siamo divenuti piante: la tua mano dovrebbe essere ben più pia, anche se fossimo [stati] anime di serpi»."
Inferno,13,40,"Come d’un stizzo verde ch’arso sia da l’un de’capi, che da l’altro geme e cigola per vento che va via,","Come da un tronco verde, che sia arso ad un estremo e che all’altro estremo geme e cigola per il vapore che esce,"
Inferno,13,43,"sì de la scheggia rotta usciva insieme parole e sangue; ond’io lasciai la cima cadere, e stetti come l’uom che teme.",così dal ramo scheggiato uscivano insieme parole e sangue. Perciò io lasciai cadere la punta del ramoscello e rimasi come chi è preso da timore.
Inferno,13,46,"“S’elli avesse potuto creder prima”, rispuose ‘l savio mio, “anima lesa, ciò c’ha veduto pur con la mia rima,","«O anima offesa, se egli avesse potuto creder prima» rispose il mio saggio, «ciò che ha visto soltanto con la mia poesia,"
Inferno,13,49,non averebbe in te la man distesa; ma la cosa incredibile mi fece indurlo ad ovra ch’a me stesso pesa.,"non avrebbe disteso la mano verso di te. Ma il fatto incredibile mi spinse a fargli compiere un’azione, che ora mi rincresce."
Inferno,13,52,"Ma dilli chi tu fosti, sì che ‘n vece d’alcun’ammenda tua fama rinfreschi nel mondo sù, dove tornar li lece”.","Ora però digli chi tu fosti, così che, per ripagarti in qualche modo, possa rinfrescare la tua fama lassù nel mondo, dove gli è permesso di ritornare.»"
Inferno,13,55,"E ‘l tronco: “Sì col dolce dir m’adeschi, ch’i’ non posso tacere; e voi non gravi perch’io un poco a ragionar m’inveschi.","E il tronco: «Con le tue dolci parole mi lusinghi tanto, che non posso tacere. E non vi dispiaccia, se io mi trattengo un po’ a discutere con voi."
Inferno,13,58,"Io son colui che tenni ambo le chiavi del cor di Federigo, e che le volsi, serrando e diserrando, sì soavi,","Io son colui che tenne ambedue le chiavi del cuor di Federico II di Svevia e che, chiudendo ed aprendo, le adoperai così dolcemente,"
Inferno,13,61,"che dal secreto suo quasi ogn’uom tolsi: fede portai al glorioso offizio, tanto ch’i’ ne perde’ li sonni e ‘ polsi.","che quasi ogni uomo allontanai dai suoi segreti. Fui fedele al mio glorioso incarico, tanto che perdetti il sonno e la salute."
Inferno,13,64,"La meretrice che mai da l’ospizio di Cesare non torse li occhi putti, morte comune e de le corti vizio,","La meretrice , che dalla corte imperiale non distolse mai gli occhi disonesti, rovina comune [degli uomini] e vizio speciale delle corti,"
Inferno,13,67,"infiammò contra me li animi tutti; e li ‘nfiammati infiammar sì Augusto, che ‘ lieti onor tornaro in tristi lutti.","infiammò contro di me gli animi di tutti e gli animi infiammati infiammarono così l’imperatore, che i lieti onori si trasformarono in tristi lutti."
Inferno,13,70,"L’animo mio, per disdegnoso gusto, credendo col morir fuggir disdegno, ingiusto fece me contra me giusto.","Il mio animo, spinto da un amaro piacere, credendo con la morte di fuggir lo sdegno [del sovrano e della corte], mi fece compier un atto ingiusto contro di me giusto."
Inferno,13,73,"Per le nove radici d’esto legno vi giuro che già mai non ruppi fede al mio segnor, che fu d’onor sì degno.","Per le nuove radici di questa pianta, vi giuro che non ruppi mai la fedeltà al mio signore, che fu così degno d’onore."
Inferno,13,76,"E se di voi alcun nel mondo riede, conforti la memoria mia, che giace ancor del colpo che ‘nvidia le diede”.","E, se qualcuno di voi ritorna nel mondo, difenda il mio ricordo, che giace ancor offuscato per il colpo inferto dall’invidia»."
Inferno,13,79,"Un poco attese, e poi “Da ch’el si tace”, disse ‘l poeta a me, “non perder l’ora; ma parla, e chiedi a lui, se più ti piace”.","Il poeta attese un po’, quindi: «Poiché tace» mi disse, «non perder tempo, ma parla e chièdigli ciò che più ti piace»."
Inferno,13,82,"Ond’io a lui: “Domandal tu ancora di quel che credi ch’a me satisfaccia; ch’i’ non potrei, tanta pietà m’accora”.","Ed io a lui: «Domàndagli ancor tu ciò che credi che mi soddisfi. Io non potrei, perché la compassione mi commuove»."
Inferno,13,85,"Perciò ricominciò: “Se l’om ti faccia liberamente ciò che ‘l tuo dir priega, spirito incarcerato, ancor ti piaccia","Perciò ricominciò: «Possa essere esaudito generosamente ciò che le tue parole chiedono!, o spirito incarcerato, ti faccia ancor piacere"
Inferno,13,88,"di dirne come l’anima si lega in questi nocchi; e dinne, se tu puoi, s’alcuna mai di tai membra si spiega”.","di dirci come l’anima si lega in questi tronchi nodosi; e dicci, se puoi, se qualche anima si scioglie mai da queste membra»."
Inferno,13,91,"Allor soffiò il tronco forte, e poi si convertì quel vento in cotal voce: “Brievemente sarà risposto a voi.","Allora il tronco soffiò fortemente, poi trasformò quel vento in parole: «Vi risponderò brevemente."
Inferno,13,94,"Quando si parte l’anima feroce dal corpo ond’ella stessa s’è disvelta, Minòs la manda a la settima foce.","L’anima crudele [del suicida], quando lascia il corpo dal quale essa stessa si è strappata, è mandata da Minosse al settimo cerchio."
Inferno,13,97,"Cade in la selva, e non l’è parte scelta; ma là dove fortuna la balestra, quivi germoglia come gran di spelta.","Cade nella selva e non ha un luogo prestabilito, ma dove il caso la fa cadere germoglia come un chicco di biada."
Inferno,13,100,"Surge in vermena e in pianta silvestra: l’Arpie, pascendo poi de le sue foglie, fanno dolore, e al dolor fenestra.","Spunta sotto forma di virgulto, poi diventa albero selvatico: le Arpìe, mangiando poi le sue foglie, provocano dolore e aprono sbocchi ai suoi lamenti."
Inferno,13,103,"Come l’altre verrem per nostre spoglie, ma non però ch’alcuna sen rivesta, ché non è giusto aver ciò ch’om si toglie.","Come le altre anime [nel giorno del giudizio] verremo a riprenderci le nostre spoglie, ma nessuna di noi le rivestirà, perché non è giusto riaver ciò di cui ci si è privati."
Inferno,13,106,"Qui le trascineremo, e per la mesta selva saranno i nostri corpi appesi, ciascuno al prun de l’ombra sua molesta”.","Le trascineremo qui, e per la mesta selva i nostri corpi saranno appesi, ciascuno al pruno della propria ombra , che in vita gli fu molesta»."
Inferno,13,109,"Noi eravamo ancora al tronco attesi, credendo ch’altro ne volesse dire, quando noi fummo d’un romor sorpresi,","Noi eravamo ancor attenti davanti al tronco, credendo che ci volesse dir qualcos’altro, quando fummo sorpresi da un rumore,"
Inferno,13,112,"similemente a colui che venire sente ‘l porco e la caccia a la sua posta, ch’ode le bestie, e le frasche stormire.",come succede al cacciatore quando sente venir verso il suo riparo il cinghiale inseguito dai cani e ode le bestie strepitare e le frasche stormire.
Inferno,13,118,"Quel dinanzi: “Or accorri, accorri, morte!”. E l’altro, cui pareva tardar troppo, gridava: “Lano, sì non furo accorte","Quello davanti gridava: «Ora corri da me, corri da me, o morte!». E l’altro, a cui sembrava di correr troppo lentamente, gridava: «O Lano, non furono così leste"
Inferno,13,121,"e gambe tue a le giostre dal Toppo!”. E poi che forse li fallia la lena, di sé e d’un cespuglio fece un groppo.","le tue gambe nello scontro di Pieve del Toppo!». E, poiché forse gli mancava il fiato, si lasciò cadere su un cespuglio."
Inferno,13,124,"Di rietro a loro era la selva piena di nere cagne, bramose e correnti come veltri ch’uscisser di catena.","Dietro di loro la selva era piena di nere cagne, bramose e veloci come veltri appena sciolti dalla catena."
Inferno,13,127,"In quel che s’appiattò miser li denti, e quel dilaceraro a brano a brano; poi sen portar quelle membra dolenti.","Affondarono i denti in quel che s’era appiattato e lo dilaniarono a brano a brano, poi trascinarono via quelle membra straziate."
Inferno,13,130,"Presemi allor la mia scorta per mano, e menommi al cespuglio che piangea, per le rotture sanguinenti in vano.","Allora la mia guida mi prese per mano e mi condusse al cespuglio, che piangeva attraverso le rotture invano sanguinanti."
Inferno,13,133,"“O Iacopo”, dicea, “da Santo Andrea, che t’è giovato di me fare schermo? che colpa ho io de la tua vita rea?”.","«O Giacomo da Sant’Andrea» diceva, «che t’è giovato farti riparo di me? Che colpa ho io della tua vita malvagia?»"
Inferno,13,136,"Quando ‘l maestro fu sovr’esso fermo, disse “Chi fosti, che per tante punte soffi con sangue doloroso sermo?”.","Quando il maestro si fermò sopra di lui, disse: «Chi fosti tu che attraverso tali ferite soffi con il sangue parole di dolore?»."
Inferno,13,139,"Ed elli a noi: “O anime che giunte siete a veder lo strazio disonesto c’ha le mie fronde sì da me disgiunte,","Ed egli a noi: «O anime, che siete giunte a veder lo strazio vergognoso che ha così staccato le mie fronde da me,"
Inferno,13,142,raccoglietele al piè del tristo cesto. I’ fui de la città che nel Batista mutò il primo padrone; ond’ei per questo,"raccogliétele ai piedi dello sventurato cespuglio. Io fui della città che in Giovan Battista mutò Marte , il primo protettore, perciò questi"
Inferno,13,145,"sempre con l’arte sua la farà trista; e se non fosse che ‘n sul passo d’Arno rimane ancor di lui alcuna vista,","con la sua arte la farà sempre sventurata. E, se su Ponte Vecchio non rimanesse ancora una sua immagine,"
Inferno,13,148,"que’ cittadin che poi la rifondarno sovra ‘l cener che d’Attila rimase, avrebber fatto lavorare indarno.","quei cittadini, che poi la ricostruirono sulla cenere rimasta dopo Attila, avrebbero lavorato invano."
Inferno,13,151,Io fei gibbetto a me de le mie case”.,Io feci delle mie case il luogo del mio Supplizio».
Inferno,14,1,"Poi che la carità del natio loco mi strinse, raunai le fronde sparte, e rende’le a colui, ch’era già fioco.","Poiché l’amore per il luogo natale mi strinse il cuore, raccolsi le foglie sparse e le resi a colui, che ormai taceva."
Inferno,14,4,"Indi venimmo al fine ove si parte lo secondo giron dal terzo, e dove si vede di giustizia orribil arte.","Quindi venimmo al confine, dove il secondo girone si divide dal terzo e dove si vede la terribile arte della giustizia."
Inferno,14,7,"A ben manifestar le cose nove, dico che arrivammo ad una landa che dal suo letto ogne pianta rimove.","Per spiegare bene la nuova situazione, dico che arrivammo in una pianura, che non lascia attecchire alcuna pianta."
Inferno,14,10,"La dolorosa selva l’è ghirlanda intorno, come ‘l fosso tristo ad essa: quivi fermammo i passi a randa a randa.","Essa è circondata dalla selva dolorosa dei suicidi, la quale, a sua volta, è circondata dal tristo Flegetónte. Ci fermammo qui, proprio sul margine della pianura."
Inferno,14,13,"Lo spazzo era una rena arida e spessa, non d’altra foggia fatta che colei che fu da’ piè di Caton già soppressa.","Il suolo era una sabbia arida e compatta, non diversa da quella già calcata in Libia dai piedi di Catone di Utica."
Inferno,14,16,"O vendetta di Dio, quanto tu dei esser temuta da ciascun che legge ciò che fu manifesto a li occhi miei!","O giusta vendetta di Dio, quanto devi essere temuta da ognuno che legge ciò che osservai con i miei occhi!"
Inferno,14,19,"D’anime nude vidi molte gregge che piangean tutte assai miseramente, e parea posta lor diversa legge.","Vidi molte schiere di anime ignude, che piangevano miserevolmente ed apparivano sottoposte a leggi diverse."
Inferno,14,22,"Supin giacea in terra alcuna gente, alcuna si sedea tutta raccolta, e altra andava continuamente.","Alcune giacevano supine a terra, altre sedevano tutte rannicchiate, altre camminavano senza mai fermarsi."
Inferno,14,25,"Quella che giva intorno era più molta, e quella men che giacea al tormento, ma più al duolo avea la lingua sciolta.","Quelle che camminavano erano più numerose, quelle che giacevano per terra erano meno numerose, ma avevano la lingua più sciolta al dolore."
Inferno,14,28,"Sovra tutto ‘l sabbion, d’un cader lento, piovean di foco dilatate falde, come di neve in alpe sanza vento.","Sopra tutta la distesa di sabbia, con un cader lento, piovevano ampie falde di fuoco, come [le falde] di neve [cadono] sui monti quando non c’è vento."
Inferno,14,31,"Quali Alessandro in quelle parti calde d’India vide sopra ‘l suo stuolo fiamme cadere infino a terra salde,","Alessandro Magno nelle parti calde dell’India vide cadere sopra il suo esercito fiamme compatte sino a terra,"
Inferno,14,34,"per ch’ei provide a scalpitar lo suolo con le sue schiere, acciò che lo vapore mei si stingueva mentre ch’era solo:","perciò fece calpestare il suolo dai suoi soldati, affinché il vapor igneo si spegnesse [più facilmente], mentre era solo."
Inferno,14,37,"tale scendeva l’etternale ardore; onde la rena s’accendea, com’esca sotto focile, a doppiar lo dolore.",Allo stesso modo scendeva il fuoco eterno: incendiava la sabbia come l’esca sotto la pietra focaia e raddoppiava il dolore [a quelle anime].
Inferno,14,40,"Sanza riposo mai era la tresca de le misere mani, or quindi or quinci escotendo da sé l’arsura fresca.","Le loro mani miserevoli si muovevano freneticamente, senza mai fermarsi: ora qui ora lì si scuotevano di dosso le nuove fiamme [che ininterrottamente cadevano]."
Inferno,14,43,"I’ cominciai: “Maestro, tu che vinci tutte le cose, fuor che ‘ demon duri ch’a l’intrar de la porta incontra uscinci,","Io cominciai: «O maestro, tu che vinci tutte le difficoltà, fuorché i demoni ostinati che ci vennero incontro davanti alla porta di Dite ,"
Inferno,14,46,"chi è quel grande che non par che curi lo ‘ncendio e giace dispettoso e torto, sì che la pioggia non par che ‘l marturi?”.","chi è quel grande, che mostra di non curarsi della pioggia di fuoco e che giace per terra sprezzante e torvo, tanto che la pioggia non appare capace di domarlo?»."
Inferno,14,49,"E quel medesmo, che si fu accorto ch’io domandava il mio duca di lui, gridò: “Qual io fui vivo, tal son morto.","E quello, accortosi che chiedevo di lui alla mia guida, gridò: «Come fui da vivo, tale son da morto."
Inferno,14,52,Se Giove stanchi ‘l suo fabbro da cui crucciato prese la folgore aguta onde l’ultimo dì percosso fui;,"Anche se Giove stancasse il suo fabbro , dal quale, adirato contro di me, prese la folgore acuta con cui mi colpì l’ultimo giorno della mia vita;"
Inferno,14,55,"o s’elli stanchi li altri a muta a muta in Mongibello a la focina negra, chiamando “Buon Vulcano, aiuta, aiuta!”,","ed anche se stancasse gli altri fabbri facendoli lavorare a turno nella nera fucina dell’Etna, chiamando “O buon Vulcano, aiutami, aiutami!”,"
Inferno,14,58,"sì com’el fece a la pugna di Flegra, e me saetti con tutta sua forza, non ne potrebbe aver vendetta allegra”.","come fece nella battaglia di Flegra [contro i Giganti]; e mi scagliasse addosso i fulmini con tutta la sua forza, non avrebbe ancora la soddisfazione di vedermi piegato»."
Inferno,14,61,"Allora il duca mio parlò di forza tanto, ch’i’ non l’avea sì forte udito: “O Capaneo, in ciò che non s’ammorza","Allora la mia guida parlò con tanta forza, quanto non l’avevo mai udito: «O Capanèo, proprio perché la tua superbia"
Inferno,14,64,"la tua superbia, se’ tu più punito: nullo martiro, fuor che la tua rabbia, sarebbe al tuo furor dolor compito”.","non si spegne, senti maggiormente la punizione: nessuna sofferenza, fuorché la tua rabbia, sarebbe un castigo adeguato al tuo furore»."
Inferno,14,67,Poi si rivolse a me con miglior labbia dicendo: “Quei fu l’un d’i sette regi ch’assiser Tebe; ed ebbe e par ch’elli abbia,"Poi si rivolse a me con volto più sereno, dicendo: «Egli fu uno dei sette re che assediarono Tebe. Ebbe e mostra di avere"
Inferno,14,70,"Dio in disdegno, e poco par che ‘l pregi; ma, com’io dissi lui, li suoi dispetti sono al suo petto assai debiti fregi.","Dio in gran disprezzo e poco mostra di considerarlo. Ma, come dissi, il suo disprezzo e le sue parole son ben appropriati alla sua pazzia."
Inferno,14,73,"Or mi vien dietro, e guarda che non metti, ancor, li piedi ne la rena arsiccia; ma sempre al bosco tien li piedi stretti”.","Ora séguimi e cerca ancora di non metter i piedi nella sabbia riarsa, ma tiènili sempre vicini al bosco»."
Inferno,14,76,"Tacendo divenimmo là ‘ve spiccia fuor de la selva un picciol fiumicello, lo cui rossore ancor mi raccapriccia.","Senza più parlare giungemmo là dove sgorga fuori della selva un piccolo fiumicello, il cui color rosso mi fa ancor raccapricciare."
Inferno,14,79,"Quale del Bulicame esce ruscello che parton poi tra lor le peccatrici, tal per la rena giù sen giva quello.","Esso scorreva tra la sabbia, simile al ruscello che esce dal laghetto di Bulicame, che poi le peccatrici si dividono tra loro."
Inferno,14,82,"Lo fondo suo e ambo le pendici fatt’era ‘n pietra, e ‘ margini dallato; per ch’io m’accorsi che ‘l passo era lici.","Il suo fondo, ambedue le sponde, come pure i margini laterali erano fatti di pietra, perciò mi accorsi che il passaggio era lì."
Inferno,14,85,"“Tra tutto l’altro ch’i’ t’ho dimostrato, poscia che noi intrammo per la porta lo cui sogliare a nessuno è negato,","«Fra tutte le altre cose che ti ho mostrato, dopo che entrammo per la porta la cui soglia è aperta a tutti,"
Inferno,14,88,"cosa non fu da li tuoi occhi scorta notabile com’è ‘l presente rio, che sovra sé tutte fiammelle ammorta”.","i tuoi occhi non videro cosa degna di nota come questo fiumicello, che spegne sopra di sé tutte le fiammelle.»"
Inferno,14,91,Queste parole fuor del duca mio; per ch’io ‘l pregai che mi largisse ‘l pasto di cui largito m’avea il disio.,"Queste parole mi furon dette dalla mia guida; perciò io la pregai di soddisfare la curiosità, che aveva in me suscitato."
Inferno,14,94,"“In mezzo mar siede un paese guasto”, diss’elli allora, “che s’appella Creta, sotto ‘l cui rege fu già ‘l mondo casto.","«Nel mezzo del mare si trova un paese ora caduto in rovina» egli allora disse, «che si chiama Creta, sotto il cui re un tempo il mondo visse innocente."
Inferno,14,97,"Una montagna v’è che già fu lieta d’acqua e di fronde, che si chiamò Ida: or è diserta come cosa vieta.","Vi è una montagna chiamata Ida, un tempo ricca di acque e di fronde ed ora abbandonata come una cosa vecchia."
Inferno,14,100,"Rea la scelse già per cuna fida del suo figliuolo, e per celarlo meglio, quando piangea, vi facea far le grida.","Rea la scelse come culla sicura per il suo piccolo ; e, per meglio nasconderlo quando piangeva, faceva fare gran rumore."
Inferno,14,103,"Dentro dal monte sta dritto un gran veglio, che tien volte le spalle inver’ Dammiata e Roma guarda come suo speglio.","Dentro il monte sta dritto un vecchio di grande statura, che volge le spalle all’Egitto e guarda Roma come in uno specchio."
Inferno,14,106,"La sua testa è di fin oro formata, e puro argento son le braccia e ‘l petto, poi è di rame infino a la forcata;","La testa è fatta d’oro fine, le sue braccia e il suo petto sono d’argento puro, poi è di rame sino all’inforcatura delle gambe,"
Inferno,14,109,"da indi in giuso è tutto ferro eletto, salvo che ‘l destro piede è terra cotta; e sta ‘n su quel più che ‘n su l’altro, eretto.","da qui in giù è tutto di ferro scelto, tranne il piè destro, che è di terra cotta, e sta dritto più su questo piede che sull’altro."
Inferno,14,112,"Ciascuna parte, fuor che l’oro, è rotta d’una fessura che lagrime goccia, le quali, accolte, foran quella grotta.","Ciascuna parte, fuorché la testa d’oro, è rotta da una fessura, che goccia lacrime, le quali, raccogliendosi ai suoi piedi, forano la roccia."
Inferno,14,115,"Lor corso in questa valle si diroccia: fanno Acheronte, Stige e Flegetonta; poi sen van giù per questa stretta doccia","Esse scorrono tra le rocce sino a questa valle e formano l’Acherónte, lo Stige e il Flegetónte. Poi se ne vanno giù per questo stretto canale,"
Inferno,14,118,"infin, là ove più non si dismonta fanno Cocito; e qual sia quello stagno tu lo vedrai, però qui non si conta”.","finché formano Cocìto nel luogo oltre il quale non si scende più. Tu vedrai com’è quello stagno, perciò qui non te ne parlo.»"
Inferno,14,121,"E io a lui: “Se ‘l presente rigagno si diriva così dal nostro mondo, perché ci appar pur a questo vivagno?”.","Ed io a lui: «Se questo rigagnolo proviene dal nostro mondo, perché ci appare soltanto qui, al marmargine della selva?»."
Inferno,14,124,"Ed elli a me: “Tu sai che ‘l loco è tondo; e tutto che tu sie venuto molto, pur a sinistra, giù calando al fondo,","Ed egli a me: «Tu sai che questo luogo è rotondo e che, sebbene tu sia disceso girando sempre a sinistra,"
Inferno,14,127,"non se’ ancor per tutto il cerchio vòlto: per che, se cosa n’apparisce nova, non de’ addur maraviglia al tuo volto”.",non hai ancora percorso tutta la circonferenza. Perciò non devi meravigliarti se ci appare qualcosa di mai visto».
Inferno,14,130,"E io ancor: “Maestro, ove si trova Flegetonta e Letè? ché de l’un taci, e l’altro di’ che si fa d’esta piova”.","Ed io ancora: «O maestro, dove si trovano il Flegetónte e il Letè? Perché dell’uno taci, dell’altro dici che si forma da questa pioggia di lacrime»."
Inferno,14,133,"“In tutte tue question certo mi piaci”, rispuose; “ma ‘l bollor de l’acqua rossa dovea ben solver l’una che tu faci.","«Le tue domande mi fan sempre piacere» mi rispose, «ma il bollore dell’acqua rossa ben doveva risolvere una delle domande che fai."
Inferno,14,136,"Letè vedrai, ma fuor di questa fossa, là dove vanno l’anime a lavarsi quando la colpa pentuta è rimossa”.","Vedrai il Letè fuori di questo abisso, là dove le anime vanno a lavarsi quando la colpa, di cui si son pentite, è rimossa.»"
Inferno,14,139,"Poi disse: “Omai è tempo da scostarsi dal bosco; fa che di retro a me vegne: li margini fan via, che non son arsi,","Poi disse: «Ormai è giunto il momento di scostarci dal bosco. Cerca di venirmi dietro: gli argini di pietra, che non son arsi dal fuoco, ci offrono la strada,"
Inferno,14,142,e sopra loro ogne vapor si spegne”.,poiché sopra di loro ogni vapore igneo si Spegne».
Inferno,15,1,"Ora cen porta l’un de’ duri margini; e ‘l fummo del ruscel di sopra aduggia, sì che dal foco salva l’acqua e li argini.","Ora ci porta uno degli argini di pietra del Flegetónte. Il vapore, che si solleva dal fiumicello, fa ombra sopra di essi e salva l’acqua e gli argini dalla pioggia di fuoco."
Inferno,15,4,"Quali Fiamminghi tra Guizzante e Bruggia, temendo ‘l fiotto che ‘nver lor s’avventa, fanno lo schermo perché ‘l mar si fuggia;","Come i fiamminghi tra Wissant e Bruges, temendo l’alta marea che si scaglia con violenza contro i loro lidi, costruiscono il riparo delle dighe, affinché il mare sia respinto;"
Inferno,15,7,"e quali Padoan lungo la Brenta, per difender lor ville e lor castelli, anzi che Carentana il caldo senta:","e come i padovani innalzano argini lungo il fiume Brenta, per riparare dalle inondazioni le loro città ed i loro borghi, prima che la Carinzia senta il caldo, che provoca le piene del fiume,"
Inferno,15,10,"a tale imagine eran fatti quelli, tutto che né sì alti né sì grossi, qual che si fosse, lo maestro felli.","a somiglianza di queste dighe eran fatti gli argini di quel fiumicello, anche se il costruttore, chiunque sia stato , non li fece né così alti né così grandi."
Inferno,15,13,"Già eravam da la selva rimossi tanto, ch’i’ non avrei visto dov’era, perch’io in dietro rivolto mi fossi,","Ci eravamo già tanto allontanati dalla selva dei suicidi, che io non avrei visto dov’era, se mi fossi voltato indietro,"
Inferno,15,16,"quando incontrammo d’anime una schiera che venìan lungo l’argine, e ciascuna ci riguardava come suol da sera","quando incontrammo una schiera di anime, che venivano lungo l’argine. Ognuna di esse ci guardava come ci si suol"
Inferno,15,19,guardare uno altro sotto nuova luna; e sì ver’ noi aguzzavan le ciglia come ‘l vecchio sartor fa ne la cruna.,"guardare la sera del novilunio: aguzzavano gli occhi verso di noi, come fa il vecchio sarto con la cruna dell’ago."
Inferno,15,22,"Così adocchiato da cotal famiglia, fui conosciuto da un, che mi prese per lo lembo e gridò: “Qual maraviglia!”.","Guardato così da tale schiera, fui riconosciuto da uno, che mi prese per un lembo della veste e gridò: «Che sorpresa!»."
Inferno,15,25,"E io, quando ‘l suo braccio a me distese, ficcai li occhi per lo cotto aspetto, sì che ‘l viso abbrusciato non difese","Quando stese il braccio verso di me, io fissai gli occhi nel suo volto devastato dal fuoco, così che il suo viso sfigurato non"
Inferno,15,28,"la conoscenza sua al mio ‘ntelletto; e chinando la mano a la sua faccia, rispuosi: “Siete voi qui, ser Brunetto?”.","impedì a me di riconoscerlo. E, puntando la mano verso la sua faccia, risposi: «Voi siete qui, ser Brunetto?»."
Inferno,15,31,"E quelli: “O figliuol mio, non ti dispiaccia se Brunetto Latino un poco teco ritorna ‘n dietro e lascia andar la traccia”.","Ed egli: «O figlio mio, non ti dispiaccia se Brunetto Latini ritorna un po’ indietro con te e lascia andare la fila dei suoi compagni»."
Inferno,15,34,"I’ dissi lui: “Quanto posso, ven preco; e se volete che con voi m’asseggia, faròl, se piace a costui che vo seco”.","Io gli dissi: «Per quel che posso, vi prego di accompagnarmi; e, se volete che io mi fermi con voi, lo farò, se lo permette costui, che sto seguendo»."
Inferno,15,37,"“O figliuol”, disse, “qual di questa greggia s’arresta punto, giace poi cent’anni sanz’arrostarsi quando ‘l foco il feggia.","«O figlio» disse, «chiunque di questa schiera si arresta un momento, giace poi [per terra] cent’anni senza potersi riparare [con le mani dalle fiamme], quando il fuoco lo ferisce."
Inferno,15,40,"Però va oltre: i’ ti verrò a’ panni; e poi rigiugnerò la mia masnada, che va piangendo i suoi etterni danni”.","Perciò continua a camminare: io ti seguirò a lato e poi raggiungerò la mia compagnia, che va piangendo le sue pene eterne.»"
Inferno,15,43,I’ non osava scender de la strada per andar par di lui; ma ‘l capo chino tenea com’uom che reverente vada.,"Io non osavo scendere dalla strada per andare al suo fianco, ma tenevo il capo chino come uno che cammini con un comportamento riverente."
Inferno,15,46,El cominciò: “Qual fortuna o destino anzi l’ultimo dì qua giù ti mena? e chi è questi che mostra ‘l cammino?”.,"Egli cominciò: «Quale fortuna o quale destino ti conduce quaggiù prima della morte? E chi è costui, che ti mostra il cammino?»."
Inferno,15,49,"“Là sù di sopra, in la vita serena”, rispuos’io lui, “mi smarri’ in una valle, avanti che l’età mia fosse piena.","«Lassù nella vita serena» gli risposi, «mi smarrii in una valle prima di aver raggiunto la metà della mia vita."
Inferno,15,52,"Pur ier mattina le volsi le spalle: questi m’apparve, tornand’io in quella, e reducemi a ca per questo calle”.","Soltanto ieri mattina le volsi le spalle. Mi apparve costui, mentre stavo ritornando in essa, e mi riconduce a casa per questa via.»"
Inferno,15,55,"Ed elli a me: “Se tu segui tua stella, non puoi fallire a glorioso porto, se ben m’accorsi ne la vita bella;","Ed egli a me: «Se tu segui la tua stella, non puoi mancar di ottenere fama e gloria, se ho visto bene quando ero nella vita bella."
Inferno,15,58,"e s’io non fossi sì per tempo morto, veggendo il cielo a te così benigno, dato t’avrei a l’opera conforto.","E, se io non fossi morto così presto, vedendo il cielo così benigno nei tuoi riguardi, avrei sostenuto la tua opera [di moralista e di cittadino]."
Inferno,15,61,"Ma quello ingrato popolo maligno che discese di Fiesole ab antico, e tiene ancor del monte e del macigno,","Ma quel popolo ingrato e malvagio, che anticamente discese da Fiesole e che è ancor ruvido e duro come il monte e la roccia,"
Inferno,15,64,"ti si farà, per tuo ben far, nimico: ed è ragion, ché tra li lazzi sorbi si disconvien fruttare al dolce fico.","ti diventerà nemico perché ti comporti bene. Ciò è comprensibile, perché non può succedere che tra gli aspri sorbi dia frutti il dolce fico."
Inferno,15,67,"Vecchia fama nel mondo li chiama orbi; gent’è avara, invidiosa e superba: dai lor costumi fa che tu ti forbi.","Un vecchio proverbio sulla terra li chiama ciechi: è gente avara, invidiosa e superba. Tiènti pulito dai loro costumi!"
Inferno,15,70,"La tua fortuna tanto onor ti serba, che l’una parte e l’altra avranno fame di te; ma lungi fia dal becco l’erba.","La tua fortuna ti riserva tanto onore, che ambedue le fazioni vorranno farti a pezzi, ma l’erba sarà lontana dal bécco !"
Inferno,15,73,"Faccian le bestie fiesolane strame di lor medesme, e non tocchin la pianta, s’alcuna surge ancora in lor letame,","Le bestie venute da Fiesole si sbranino pure fra loro, ma non tocchino la pianta sana, se nel loro letame ne cresce ancora qualcuna,"
Inferno,15,76,in cui riviva la sementa santa di que’ Roman che vi rimaser quando fu fatto il nido di malizia tanta”.,"nella quale riviva la santa discendenza di quei Romani che vi rimasero, quando fu fondato quel nido pieno di malizia»."
Inferno,15,79,"“Se fosse tutto pieno il mio dimando”, rispuos’io lui, “voi non sareste ancora de l’umana natura posto in bando;","«Se il mio desiderio fosse stato pienamente esaudito» risposi, «voi sareste ancora vivo,"
Inferno,15,82,"ché ‘n la mente m’è fitta, e or m’accora, la cara e buona imagine paterna di voi quando nel mondo ad ora ad ora","perché nella memoria mi è impressa, ed ora mi commuove, la cara e buona immagine paterna che ho di voi, quando nel mondo nei nostri incontri"
Inferno,15,85,"m’insegnavate come l’uom s’etterna: e quant’io l’abbia in grado, mentr’io vivo convien che ne la mia lingua si scerna.","m’insegnavate come l’uomo si eterna [sulla terra con la fama]. E, quanto io abbia gradito questo insegnamento, sarà espresso chiaramente dalle mie parole finché vivrò."
Inferno,15,88,"Ciò che narrate di mio corso scrivo, e serbolo a chiosar con altro testo a donna che saprà, s’a lei arrivo.","Scrivo nella mia memoria ciò che m’avete detto del mio futuro e lo conservo con l’altra predizione , per farmelo spiegare da una donna che saprà farlo, se arrivo fino a lei."
Inferno,15,91,"Tanto vogl’io che vi sia manifesto, pur che mia coscienza non mi garra, che a la Fortuna, come vuol, son presto.","Voglio soltanto che vi sia chiaro, purché la mia coscienza non mi rimorda, che ai colpi della Fortuna, quali che siano, io son pronto."
Inferno,15,94,"Non è nuova a li orecchi miei tal arra: però giri Fortuna la sua rota come le piace, e ‘l villan la sua marra”.","Non è nuovo per le mie orecchie questo anticipo di sventura. Perciò la Fortuna giri pure la sua ruota, come le piace, ed il contadino giri pure la sua zappa.»"
Inferno,15,97,"Lo mio maestro allora in su la gota destra si volse in dietro, e riguardommi; poi disse: “Bene ascolta chi la nota”.","Allora il mio maestro si volse indietro con la guancia destra, mi guardò, poi disse: «Ascolta con profitto chi annota [nella memoria] ciò [che ha udito]»."
Inferno,15,100,"Né per tanto di men parlando vommi con ser Brunetto, e dimando chi sono li suoi compagni più noti e più sommi.",Per questo intervento non smetto di parlare con ser Brunetto e domando chi sono i suoi compagni più conosciuti e più grandi.
Inferno,15,103,"Ed elli a me: “Saper d’alcuno è buono; de li altri fia laudabile tacerci, ché ‘l tempo sarìa corto a tanto suono.","Ed egli a me: «È bene che tu sappia di qualcuno, ma è meglio che taccia degli altri, perché il tempo sarebbe troppo breve per nominarli."
Inferno,15,106,"In somma sappi che tutti fur cherci e litterati grandi e di gran fama, d’un peccato medesmo al mondo lerci.","Insomma sappi che tutti furono chierici e letterati grandi e di gran fama, e si sono macchiati in vita dello stesso peccato."
Inferno,15,109,"Priscian sen va con quella turba grama, e Francesco d’Accorso anche; e vedervi, s’avessi avuto di tal tigna brama,","Con quella turba disgraziata se ne va il grammatico Prisciano ed anche il giurista Francesco d’Accorso; e, se tu avessi avuto desiderio di tale sozzura,"
Inferno,15,112,"colui potei che dal servo de’ servi fu trasmutato d’Arno in Bacchiglione, dove lasciò li mal protesi nervi.","potevi veder colui , che dal servo dei servi fu trasferito dal vescovado di Firenze a quello di Vicenza, dove, morendo, lasciò le sue energie, così malamente spese."
Inferno,15,115,"Di più direi; ma ‘l venire e ‘l sermone più lungo esser non può, però ch’i’ veggio là surger nuovo fummo del sabbione.","Ti direi di più, ma non posso venir con te e parlarti più a lungo, perché vedo là una nuova nuvola sorgere dal sabbione."
Inferno,15,118,"Gente vien con la quale esser non deggio. Sieti raccomandato il mio Tesoro nel qual io vivo ancora, e più non cheggio”.","Vien gente con la quale non devo essere. Ti raccomando il mio Tesoro, nel quale io vivo ancora, e non ti chiedo altro»."
Inferno,15,121,"Poi si rivolse, e parve di coloro che corrono a Verona il drappo verde per la campagna; e parve di costoro",Poi si volse [per raggiungere la sua schiera] e parve uno di quelli che a Verona corrono in campagna per vincere il palio verde; e parve di costoro
Inferno,15,124,"quelli che vince, non colui che perde.","colui che vince, non colui che perde."
Inferno,19,1,"O Simon mago, o miseri seguaci che le cose di Dio, che di bontate deon essere spose, e voi rapaci","O mago Simone, o voi, miserabili suoi seguaci, che le cose di Dio, le quali devon esser date come spose ai buoni, voi rapaci per oro e per argento date in adulterio,"
Inferno,19,4,"per oro e per argento avolterate, or convien che per voi suoni la tromba, però che ne la terza bolgia state.","ora per voi suonerà la tromba del mio canto, perché state nella terza bolgia."
Inferno,19,7,"Già eravamo, a la seguente tomba, montati de lo scoglio in quella parte ch’a punto sovra mezzo ‘l fosso piomba.","Nella bolgia seguente, eravamo già saliti in quella parte dello scoglio-ponticello, che sovrasta a perpendìcolo il mezzo della fossa."
Inferno,19,10,"O somma sapienza, quanta è l’arte che mostri in cielo, in terra e nel mal mondo, e quanto giusto tua virtù comparte!","O somma sapienza, quant’è grande l’arte che mostri in cielo, in terra e nel mondo dei malvagi, e con quanta giustizia la tua potenza distribuisce premi e castighi!"
Inferno,19,13,"Io vidi per le coste e per lo fondo piena la pietra livida di fóri, d’un largo tutti e ciascun era tondo.","Per le pareti scoscese e per il fondo della bolgia io vidi la pietra livida piena di fori, tutti ugualmente larghi e circolari."
Inferno,19,16,"Non mi parean men ampi né maggiori che que’ che son nel mio bel San Giovanni, fatti per loco d’i battezzatori;","Non mi apparivano più piccoli né più grandi di quelli che si trovano nel mio bel battistero di san Giovanni, destinati alla funzione di battezzatoi,"
Inferno,19,19,"l’un de li quali, ancor non è molt’anni, rupp’io per un che dentro v’annegava: e questo sia suggel ch’ogn’omo sganni.","uno dei quali, non molti anni or sono, io ruppi per salvare un tale che vi stava annegando dentro: e questa sia l’interpretazione definitiva, che smentisca ogni altra interpretazione."
Inferno,19,22,"Fuor de la bocca a ciascun soperchiava d’un peccator li piedi e de le gambe infino al grosso, e l’altro dentro stava.","Dall’apertura di ciascun foro sporgevano i piedi e le gambe di un peccatore sino ai polpacci, il resto del corpo rimaneva dentro."
Inferno,19,25,"Le piante erano a tutti accese intrambe; per che sì forte guizzavan le giunte, che spezzate averien ritorte e strambe.","Tutti [i dannati] avevano le piante dei piedi accese, perciò le giunture guizzavano così forte, che avrebbero spezzato legami di vimini attorti e corde di erbe intrecciate."
Inferno,19,28,"Qual suole il fiammeggiar de le cose unte muoversi pur su per la strema buccia, tal era lì dai calcagni a le punte.","Le fiamme si muovevano dai calcagni alle punte dei piedi, come il fiammeggiare delle cose unte si muove soltanto sulla loro superficie."
Inferno,19,31,"“Chi è colui, maestro, che si cruccia guizzando più che li altri suoi consorti”, diss’io, “e cui più roggia fiamma succia?”.","«O maestro, chi è colui che soffre tormenti più degli altri suoi compagni» dissi, «e che è lambìto da una fiamma più rossa?»"
Inferno,19,34,"Ed elli a me: “Se tu vuo’ ch’i’ ti porti là giù per quella ripa che più giace, da lui saprai di sé e de’ suoi torti”.","Ed egli a me: «Se vuoi che ti porti laggiù seguendo la strada meno ripida, saprai da lui il nome e le colpe»."
Inferno,19,37,"E io: “Tanto m’è bel, quanto a te piace: tu se’ segnore, e sai ch’i’ non mi parto dal tuo volere, e sai quel che si tace”.","Ed io: «Tanto mi piace [andar giù] quanto piace a te: tu sei il mio signore, sai che non mi allontano da quel che tu vuoi e sai anche quel che io lascio inespresso»."
Inferno,19,40,Allor venimmo in su l’argine quarto: volgemmo e discendemmo a mano stanca là giù nel fondo foracchiato e arto.,"Allora venimmo sul quarto argine, volgemmo e discendemmo laggiù, a sinistra, nel fondo pieno di buche e stretto."
Inferno,19,43,"Lo buon maestro ancor de la sua anca non mi dipuose, sì mi giunse al rotto di quel che si piangeva con la zanca.","Il buon maestro non mi depose dalle sue anche, finché non giunse vicino al pozzetto di quel dannato, che piangeva con le gambe."
Inferno,19,46,"“O qual che se’ che ‘l di sù tien di sotto, anima trista come pal commessa”, comincia’ io a dir, “se puoi, fa motto”.","«Chiunque tu sia, o anima trista, conficcata come un palo [nel terreno], che hai in basso quel che va in alto» io cominciai a dire, «parla, se puoi.»"
Inferno,19,49,"Io stava come ‘l frate che confessa lo perfido assessin, che, poi ch’è fitto, richiama lui, per che la morte cessa.","Io stavo in attesa come il frate che confessa il perfido assassino, il quale, dopo che è capovolto, lo richiama per ritardare ancora un po’ la morte."
Inferno,19,52,"Ed el gridò: “Se’ tu già costì ritto, se’ tu già costì ritto, Bonifazio? Di parecchi anni mi mentì lo scritto.","Ed egli gridò: «Sei tu già qui in piedi, sei tu già qui in piedi, o Bonifacio? Di parecchi anni mi mentì la mia conoscenza del futuro."
Inferno,19,55,"Se’ tu sì tosto di quell’aver sazio per lo qual non temesti tòrre a ‘nganno la bella donna, e poi di farne strazio?”.","Ti sei saziato così presto di quella ricchezza, per la quale non temesti di prender con l’inganno la bella donna e poi di farne strazio?»."
Inferno,19,58,"Tal mi fec’io, quai son color che stanno, per non intender ciò ch’è lor risposto, quasi scornati, e risponder non sanno.","Io mi feci come colui che, non comprendendo ciò che gli vien risposto, resta come scornato e non sa rispondere."
Inferno,19,61,"Allor Virgilio disse: «Dilli tosto: “Non son colui, non son colui che credi»”; e io rispuosi come a me fu imposto.","Allora Virgilio disse: «Digli sùbito: “Non son colui, non son colui che credi!”». Io risposi come mi fu detto."
Inferno,19,64,"Per che lo spirto tutti storse i piedi; poi, sospirando e con voce di pianto, mi disse: “Dunque che a me richiedi?","Perciò lo spirito storse completamente i piedi; poi, sospirando e con voce di pianto, mi disse: «E allora che cosa vuoi?"
Inferno,19,67,"Se di saper ch’i’ sia ti cal cotanto, che tu abbi però la ripa corsa, sappi ch’i’ fui vestito del gran manto;","Se t’interessa tanto sapere chi io sia, che perciò sei corso giù per la costa, sappi che vestii il gran manto papale."
Inferno,19,70,"e veramente fui figliuol de l’orsa, cupido sì per avanzar li orsatti, che sù l’avere e qui me misi in borsa.","Fui vero figlio dell’orsa e così desideroso [di ricchezza] per ingrandire gli orsetti , che lassù imborsai denaro, qui me stesso."
Inferno,19,73,"Di sotto al capo mio son li altri tratti che precedetter me simoneggiando, per le fessure de la pietra piatti.","Sotto il mio capo son trascinati gli altri papi simoniaci che mi precedettero, appiattati dentro le fessure della pietra."
Inferno,19,76,Là giù cascherò io altresì quando verrà colui ch’i’ credea che tu fossi allor ch’i’ feci ‘l sùbito dimando.,"Laggiù cascherò anch’io, quando verrà colui che io credevo che tu fossi, quando ti feci l’improvvisa domanda."
Inferno,19,79,"Ma più è ‘l tempo già che i piè mi cossi e ch’i’ son stato così sottosopra, ch’el non starà piantato coi piè rossi:","Ma il tempo, durante il quale mi son cotto i piedi e son rimasto così sottosopra, è più lungo di quello che egli resterà piantato con i piedi in fiamme."
Inferno,19,82,"ché dopo lui verrà di più laida opra di ver’ ponente, un pastor sanza legge, tal che convien che lui e me ricuopra.","Dopo di lui, macchiato di colpe ben più vergognose, verrà da ponente un altro pastore senza legge , che ricoprirà lui e me."
Inferno,19,85,"Novo Iasón sarà, di cui si legge ne’ Maccabei; e come a quel fu molle suo re, così fia lui chi Francia regge”.","Sarà un nuovo Giasone, del quale si legge nei Maccabei; e, come a questi fu arrendevole il suo re , così sarà con lui il re di Francia »."
Inferno,19,88,"Io non so s’i’ mi fui qui troppo folle, ch’i’ pur rispuosi lui a questo metro: “Deh, or mi dì : quanto tesoro volle","Io non so se a questo punto fui troppo temerario, perché gli risposi in questo modo: «Deh, ora dimmi: quanto denaro volle"
Inferno,19,91,Nostro Segnore in prima da san Pietro ch’ei ponesse le chiavi in sua balìa? Certo non chiese se non “Viemmi retro”.,"nostro Signore, quando affidò le chiavi a san Pietro? Gli disse soltanto “Viènimi dietro”."
Inferno,19,94,"Né Pier né li altri tolsero a Matia oro od argento, quando fu sortito al loco che perdé l’anima ria.","Né Pietro né gli altri apostoli pretesero oro e argento da Matìa, quando fu destinato al posto, che l’anima malvagia perse."
Inferno,19,97,"Però ti sta, ché tu se’ ben punito; e guarda ben la mal tolta moneta ch’esser ti fece contra Carlo ardito.","Perciò sta’ pure così, perché sei punito a dovere, e custodisci bene il denaro male acquistato, che ti rese ardito contro Carlo d’Angiò."
Inferno,19,100,"E se non fosse ch’ancor lo mi vieta la reverenza delle somme chiavi che tu tenesti ne la vita lieta,","E, se non me lo vietasse la riverenza per le somme chiavi che tenesti nella vita lieta,"
Inferno,19,103,"io userei parole ancor più gravi; ché la vostra avarizia il mondo attrista, calcando i buoni e sollevando i pravi.","io userei parole ancor più gravi, perché la vostra avarizia corrompe il mondo, calpestando i buoni e sollevando i malvagi."
Inferno,19,106,"Di voi pastor s’accorse il Vangelista, quando colei che siede sopra l’acque puttaneggiar coi regi a lui fu vista;","Parlò di voi Giovanni l’Evangelista, quando vide colei che siede sopra le acque puttaneggiare con i re;"
Inferno,19,109,"quella che con le sette teste nacque, e da le diece corna ebbe argomento, fin che virtute al suo marito piacque.","[proprio] quella [donna] che nacque con sette teste e che ebbe vigoroso aiuto dalle dieci corna , finché il suo comportamento piacque a suo marito."
Inferno,19,112,"Fatto v’avete Dio d’oro e d’argento; e che altro è da voi a l’idolatre, se non ch’elli uno, e voi ne orate cento?","Vi siete fatti un dio d’oro e d’argento; e quale differenza c’è tra voi e gli adoratori di idoli, se non che essi ne adorano uno, mentre voi ne adorate cento?"
Inferno,19,115,"Ahi, Costantin, di quanto mal fu matre, non la tua conversion, ma quella dote che da te prese il primo ricco patre!”.","Ahi, o Costantino, di quanto male fu causa non la tua conversione [al cristianesimo], ma quella donazione con cui facesti ricco il primo papa !»."
Inferno,19,118,"E mentr’io li cantava cotai note, o ira o coscienza che ‘l mordesse, forte spingava con ambo le piote.","Mentre gli cantavo queste note, o rabbia o coscienza che lo mordesse, scalciava fortemente con ambedue i pie-di."
Inferno,19,121,"I’ credo ben ch’al mio duca piacesse, con sì contenta labbia sempre attese lo suon de le parole vere espresse.","Io credo che le mie invettive piacessero alla mia guida, che ascoltò con volto lieto il suono delle mie franche parole."
Inferno,19,124,"Però con ambo le braccia mi prese; e poi che tutto su mi s’ebbe al petto, rimontò per la via onde discese.","Perciò mi prese con ambedue le braccia e, stringendomi al petto, risalì per il sentiero da cui era discesa."
Inferno,19,127,"Né si stancò d’avermi a sé distretto, sì men portò sovra ‘l colmo de l’arco che dal quarto al quinto argine è tragetto.",Non si stancò di tenermi abbracciato strettamente e mi portò sopra il ponte che collega il quarto ed il quinto argine.
Inferno,19,130,"Quivi soavemente spuose il carco, soave per lo scoglio sconcio ed erto che sarebbe a le capre duro varco.","Qui depose dolcemente il carico, dolcemente a causa dello scoglio disagevole e ripido, che sarebbe stato un passaggio difficile anche per le capre."
Inferno,19,133,Indi un altro vallon mi fu scoperto.,Da qui mi si scoprì un’altra bolgia.
Inferno,21,1,"Così di ponte in ponte, altro parlando che la mia comedìa cantar non cura, venimmo; e tenavamo il colmo, quando","Così di ponte in ponte, parlando di altre cose che la mia commedia non cura di cantare, venimmo [alla quinta bolgia]. Eravamo sul culmine [del ponte], quando"
Inferno,21,4,restammo per veder l’altra fessura di Malebolge e li altri pianti vani; e vidila mirabilmente oscura.,ci fermammo per vedere la bolgia sottostante di Malebolge e [udire] i nuovi e inutili pianti. E la vidi mirabilmente oscura.
Inferno,21,7,"Quale ne l’arzanà de’ Viniziani bolle l’inverno la tenace pece a rimpalmare i legni lor non sani,","Come d’inverno nell’arsenale di Venezia si fa bollire la pece tenace per riparare le imbarcazioni danneggiate,"
Inferno,21,10,ché navicar non ponno – in quella vece chi fa suo legno novo e chi ristoppa le coste a quel che più viaggi fece;,che non possono navigare – invece di navigare c’è chi costruisce una nuova barca e chi ristoppa i fianchi a quella che fece più viaggi;
Inferno,21,13,chi ribatte da proda e chi da poppa; altri fa remi e altri volge sarte; chi terzeruolo e artimon rintoppa –;,chi rafforza la prua e chi la poppa; altri fa remi e altri prepara le corde; chi rattoppa la vela di terzeruolo e di artimone –;
Inferno,21,16,"tal, non per foco, ma per divin’arte, bollia là giuso una pegola spessa, che ‘nviscava la ripa d’ogne parte.","allo stesso modo, non per il fuoco, ma per l’arte divina, ribolliva laggiù una pece spessa, che rendeva appiccicosa la riva da ogni parte."
Inferno,21,19,"I’ vedea lei, ma non vedea in essa mai che le bolle che ‘l bollor levava, e gonfiar tutta, e riseder compressa.","Io vedevo la pece, ma non vedevo in essa nient’altro che le bolle che il calore sollevava, e [vedevo] che si gonfiava tutta e poi cadeva giù di nuovo compatta."
Inferno,21,22,"Mentr’io là giù fisamente mirava, lo duca mio, dicendo “Guarda, guarda!”, mi trasse a sé del loco dov’io stava.","Mentre io guardavo laggiù con gli occhi fissi, la mia guida, dicendo «Stai attento, stai attento!, mi trasse a sé dal luogo in cui mi trovavo."
Inferno,21,25,"Allor mi volsi come l’uom cui tarda di veder quel che li convien fuggire e cui paura sùbita sgagliarda,","Allora mi volsi indietro come l’uomo che indugia a vedere quel che gli conviene fuggire e a cui l’improvvisa paura toglie le forze,"
Inferno,21,28,"che, per veder, non indugia ‘l partire: e vidi dietro a noi un diavol nero correndo su per lo scoglio venire.","e che, pur guardando, non rimanda la partenza. E vidi dietro a noi un diavolo nero venire di corsa su per lo scoglio-ponte."
Inferno,21,31,"Ahi quant’elli era ne l’aspetto fero! e quanto mi parea ne l’atto acerbo, con l’ali aperte e sovra i piè leggero!","Ahi quanto era feroce nell’aspetto! e quanto mi pareva crudele nell’atteggiamento, con le ali aperte e leggero sopra i piedi!"
Inferno,21,34,"L’omero suo, ch’era aguto e superbo, carcava un peccator con ambo l’anche, e quei tenea de’ piè ghermito ‘l nerbo.","Un peccatore con ambedue le anche gravava sul suo omero, che era arcuato e superbo, ed egli lo teneva ghermito per i garretti dei piedi."
Inferno,21,37,"Del nostro ponte disse: “O Malebranche, ecco un de li anzian di Santa Zita! Mettetel sotto, ch’i’ torno per anche","Dal nostro ponte disse: «O Malebranche, ecco uno degli anziani di Santa Zita! Mettetelo sotto [la pece], che io torno di nuovo"
Inferno,21,40,"a quella terra che n’è ben fornita: ogn’uom v’è barattier, fuor che Bonturo; del no, per li denar vi si fa ita”.","in quella terra che ne è ben fornita: lì ogni uomo è barattiere, fuorché Bonturo ; lì per i denari il no diventa sì»."
Inferno,21,43,"Là giù ‘l buttò, e per lo scoglio duro si volse; e mai non fu mastino sciolto con tanta fretta a seguitar lo furo.","Lo buttò giù nel fondo, poi ritornò indietro per lo scoglio-ponte fatto di roccia: non ci fu mai un mastino sciolto [dalla catena] che avesse tanta fretta ad inseguire un ladro."
Inferno,21,46,"Quel s’attuffò, e tornò sù convolto; ma i demon che del ponte avean coperchio, gridar: “Qui non ha loco il Santo Volto:","Quello cadde a tuffo, poi ritornò su tutto imbrattato. Ma i demoni, che erano sotto l’arco del ponte, gridarono: «Qui non si mostra il Santo Volto:"
Inferno,21,49,"qui si nuota altrimenti che nel Serchio! Però, se tu non vuo’ di nostri graffi, non far sopra la pegola soverchio”.","qui si nuota altrimenti che nel fiume Serchio! Perciò, se non vuoi provare i nostri uncini, non stare a galla sopra la pece»."
Inferno,21,52,"Poi l’addentar con più di cento raffi, disser: “Coverto convien che qui balli, sì che, se puoi, nascosamente accaffi”.","Poi lo addentarono con più di cento raffi, e dissero: «Qui conviene che tu balli al coperto ; così, se ti riesce, arraffi di nascosto»."
Inferno,21,55,"Non altrimenti i cuoci a’ lor vassalli fanno attuffare in mezzo la caldaia la carne con li uncin, perché non galli.","Non diversamente [dal demonio] i cuochi ai loro aiutanti fanno immergere in mezzo alla caldaia la carne con gli uncini, affinché non galleggi."
Inferno,21,58,"Lo buon maestro “Acciò che non si paia che tu ci sia”, mi disse, “giù t’acquatta dopo uno scheggio, ch’alcun schermo t’aia;","Il buon maestro «Affinché non appaia che tu ci sia» mi disse, «acquàttati giù dietro una roccia, che ti faccia da schermo."
Inferno,21,61,"e per nulla offension che mi sia fatta, non temer tu, ch’i’ ho le cose conte, perch’altra volta fui a tal baratta”.","E non temere, per nessuna offesa che mi sia fatta. So già come comportarmi, perché in un’altra occasione ebbi uno scontro [con loro]»."
Inferno,21,64,". E non temere, per nessuna offesa che mi sia fatta. So già come comportarmi, perché in un’altra occasione ebbi uno scontro [con loro]».","Poi passò dall’altro capo del ponte; e, come giunse sulla riva della sesta bolgia, si fece forza per assumere un aspetto sicuro [di sé]."
Inferno,21,67,". Poi passò dall’altro capo del ponte; e, come giunse sulla riva della sesta bolgia, si fece forza per assumere un aspetto sicuro [di sé].","Con quel furore e con quella tempesta [di latrati] con cui i cani escono addosso al poverello che sùbito chiede [l’elemosina] lì dove si è fermato,"
Inferno,21,70,". Con quel furore e con quella tempesta [di latrati] con cui i cani escono addosso al poverello che sùbito chiede [l’elemosina] lì dove si è fermato,","i diavoli uscirono di sotto al ponticello, e volsero contro di lui tutti gli uncini. Ma egli gridò: «Nessuno di voi sia fellone !"
Inferno,21,73,". i diavoli uscirono di sotto al ponticello, e volsero contro di lui tutti gli uncini. Ma egli gridò: «Nessuno di voi sia fellone !","Prima che il vostro uncino mi pigli, venga avanti uno di voi per ascoltarmi. Poi decidete se uncinarmi»."
Inferno,21,76,". Prima che il vostro uncino mi pigli, venga avanti uno di voi per ascoltarmi. Poi decidete se uncinarmi».","Tutti gridarono: «Vada Malacoda!». Perciò uno di loro si mosse, mentre gli altri stettero fermi, e venne da lui dicendo: «Che ci guadagna [costui a parlare]?»."
Inferno,21,79,". Tutti gridarono: «Vada Malacoda!». Perciò uno di loro si mosse, mentre gli altri stettero fermi, e venne da lui dicendo: «Che ci guadagna [costui a parlare]?».","«Credi tu, Malacoda, di essere venuto a vedermi qui» disse il mio maestro, «[dove sono] al sicuro da tutti i vostri ostacoli,"
Inferno,21,82,". «Credi tu, Malacoda, di essere venuto a vedermi qui» disse il mio maestro, «[dove sono] al sicuro da tutti i vostri ostacoli,","senza il volere divino e le circostanze favorevoli? Lasciaci andare, perché in cielo si vuole che io mostri ad altri questo cammino selvaggio.»"
Inferno,21,85,"Allor li fu l’orgoglio sì caduto, ch’e’ si lasciò cascar l’uncino a’ piedi, e disse a li altri: “Omai non sia feruto”.","Allora a Malacoda venne meno l’atteggiamento baldanzoso, tanto che lasciò cadere l’uncino per terra, e disse agli altri: «Non colpitelo!»."
Inferno,21,88,"E ‘l duca mio a me: “O tu che siedi tra li scheggion del ponte quatto quatto, sicuramente omai a me ti riedi”.","E la mia guida a me: «O tu che te ne stai quatto quatto tra le rocce scheggiate del ponte, avvicìnati ora a me senza timori»."
Inferno,21,91,"Per ch’io mi mossi, e a lui venni ratto; e i diavoli si fecer tutti avanti, sì ch’io temetti ch’ei tenesser patto;","Perciò io mi mossi e sùbito lo raggiunsi. I diavoli però si fecero tutti avanti, tanto che io temetti che non mantenessero il patto."
Inferno,21,94,"così vid’io già temer li fanti ch’uscivan patteggiati di Caprona, veggendo sé tra nemici cotanti.","Così io vidi una volta pieni di paura i soldati che dopo i patti uscivano [dal castello] di Caprona, vedendosi circondati da tanti nemici."
Inferno,21,97,"I’ m’accostai con tutta la persona lungo ‘l mio duca, e non torceva li occhi da la sembianza lor ch’era non buona.","Io mi accostai con tutta la persona al fianco della mia guida, e non distoglievo gli occhi dal loro viso che non era buono."
Inferno,21,100,"Ei chinavan li raffi e “Vuo’ che ‘l tocchi”, diceva l’un con l’altro, “in sul groppone?”. E rispondien: “Sì, fa che gliel’accocchi!”.","Essi chinavano gli uncini e «Vuoi che lo tocchi» diceva l’uno all’altro, «sul groppone?». E rispondevano: «Sì, faglielo assaggiare!»."
Inferno,21,103,"Ma quel demonio che tenea sermone col duca mio, si volse tutto presto, e disse: “Posa, posa, Scarmiglione!”.","Ma quel demonio, che teneva discorso con la mia guida, si volse in tutta fretta, e disse: «Sta’ fermo, sta’ fermo, Scarmiglione!»."
Inferno,21,106,"Poi disse a noi: “Più oltre andar per questo iscoglio non si può, però che giace tutto spezzato al fondo l’arco sesto.","Poi disse a noi: «Non si può andare più oltre per questo scoglio , perché giace tutto spezzato in fondo alla sesta bolgia."
Inferno,21,109,"E se l’andare avante pur vi piace, andatevene su per questa grotta; presso è un altro scoglio che via face.","Se volete ugualmente proseguire, andate su per questa parete rocciosa. Non lontano è un altro scoglio che fa da strada."
Inferno,21,112,"Ier, più oltre cinqu’ore che quest’otta, mille dugento con sessanta sei anni compié che qui la via fu rotta.","Ieri, cinque ore più tardi di quest’ora, sono passati mille duecento sessanta sei anni da quando qui la via fu interrotta."
Inferno,21,115,"Io mando verso là di questi miei a riguardar s’alcun se ne sciorina; gite con lor, che non saranno rei”.","Io sto mandando verso quel luogo alcuni dei miei compagni per controllare se qualcuno affiora dalla pece. Andate con loro, che non si comporteranno male»."
Inferno,21,118,"“Tra’ti avante, Alichino, e Calcabrina”, cominciò elli a dire, “e tu, Cagnazzo; e Barbariccia guidi la decina.","«Venite avanti, Alichino, e Calcabrina» cominciò a dire, «e tu, Cagnazzo. Barbariccia guidi il gruppo. pito d’impedire che i dannati emergano con la testa dalla pece. Il loro capo è Malacoda."
Inferno,21,121,". senza il volere divino e le circostanze favorevoli? Lasciaci andare, perché in cielo si vuole che io mostri ad altri questo cammino selvaggio.» Libicocco vegn’oltre e Draghignazzo, Ciriatto sannuto e Graffiacane e Farfarello e Rubicante pazzo.","Venga pure Libicocco e Draghignazzo, Ciriatto zannalesta, Graffiacane, Farfarello e Rubicante il pazzo."
Inferno,21,124,Cercate ‘ntorno le boglienti pane; costor sian salvi infino a l’altro scheggio che tutto intero va sovra le tane”.,"Cercate intorno alle panie bollenti. Non importunate costoro fino all’altro ponte, che tutto intero collega le due bolge»."
Inferno,21,127,"“Omè, maestro, che è quel ch’i’ veggio?”, diss’io, “deh, sanza scorta andianci soli, se tu sa’ ir; ch’i’ per me non la cheggio.","«Ohimè, o maestro, che è quel che vedo? dissi. «Deh, andiamocene da soli senza la scorta, se tu conosci la strada, perché io da me non la voglio."
Inferno,21,130,"Se tu se’ sì accorto come suoli, non vedi tu ch’e’ digrignan li denti, e con le ciglia ne minaccian duoli?”.","Se sei così accorto come sei di solito, non vedi che digrignano i denti e che con le ciglia minacciano dolori?»"
Inferno,21,133,"Ed elli a me: “Non vo’ che tu paventi; lasciali digrignar pur a lor senno, ch’e’ fanno ciò per li lessi dolenti”.",Ed egli a me: «Non voglio che tu abbia paura; lasciali pure digrignare a loro piacimento. Lo fanno per [intimorire] i dannati messi a lessare [nella pece]».
Inferno,21,136,"Per l’argine sinistro volta dienno; ma prima avea ciascun la lingua stretta coi denti, verso lor duca, per cenno;","Svoltammo per l’argine sinistro; ma prima ciascun diavolo aveva stretto la lingua con i denti, verso il loro comandante, per cenno [che erano pronti alla partenza]."
Inferno,21,139,ed elli avea del cul fatto trombetta.,Ed egli aveva del culo fatto trombetta.
Inferno,26,1,"Godi, Fiorenza, poi che se’ sì grande, che per mare e per terra batti l’ali, e per lo ‘nferno tuo nome si spande!","Godi, o Firenze, poiché sei così grande, che per mare e per terra batti le ali e per l’inferno il tuo nome si spande!"
Inferno,26,4,"Tra li ladron trovai cinque cotali tuoi cittadini onde mi ven vergogna, e tu in grande orranza non ne sali.","Fra i ladri trovai cinque tuoi cittadini di buona famiglia, per i quali mi sentii ricoperto di vergogna e che certamente non ti fan grande onore."
Inferno,26,7,"Ma se presso al mattin del ver si sogna, tu sentirai di qua da picciol tempo di quel che Prato, non ch’altri, t’agogna.","Ma, se i sogni del mattino son veritieri, tu proverai tra poco le sventure che Prato e le altre città ti augurano."
Inferno,26,10,"E se già fosse, non saria per tempo. Così foss’ei, da che pur esser dee! ché più mi graverà, com’più m’attempo.","E, se ciò fosse già accaduto, non sarebbe troppo presto. Oh fosse già accaduto, se proprio deve accadere, perché quanto più invecchio tanto più le tue sventure mi faranno soffrire!"
Inferno,26,13,"Noi ci partimmo, e su per le scalee che n’avea fatto iborni a scender pria, rimontò ‘l duca mio e trasse mee;","Noi partimmo di là: la mia guida risalì per le scale di roccia, che prima ci avevano fatto scendere, e trasse anche me."
Inferno,26,16,"e proseguendo la solinga via, tra le schegge e tra ‘ rocchi de lo scoglio lo piè sanza la man non si spedia.","Proseguendo la via solitaria, tra le schegge e tra le rocce dell’argine il piede non riusciva ad avanzare senza l’aiuto della mano."
Inferno,26,19,"Allor mi dolsi, e ora mi ridoglio quando drizzo la mente a ciò ch’io vidi, e più lo ‘ngegno affreno ch’i’ non soglio,","Allora mi addolorai, ed ancora mi addoloro, quando ricordo ciò che vidi, e pongo freno all’ingegno più di quanto non faccia solitamente,"
Inferno,26,22,"perché non corra che virtù nol guidi; sì che, se stella bona o miglior cosa m’ha dato ‘l ben, ch’io stessi nol m’invidi.","affinché non corra senza esser guidato dal suo valore. Così, se la mia buona stella o una cosa migliore mi han dato il ben dell’intelletto, io non ne farò un cattivo uso."
Inferno,26,25,"Quante ‘l villan ch’al poggio si riposa, nel tempo che colui che ‘l mondo schiara la faccia sua a noi tien meno ascosa,","Il contadino, che si riposa sulla collina quando il sole che illumina la terra ci tiene meno nascosta la sua faccia"
Inferno,26,28,"come la mosca cede alla zanzara, vede lucciole giù per la vallea, forse colà dov’e’ vendemmia e ara:","e nel momento in cui la mosca cede il posto alla zanzara , vede giù per la valle, forse là dove vendemmia ed ara, tante lucciole"
Inferno,26,31,"di tante fiamme tutta risplendea l’ottava bolgia, sì com’io m’accorsi tosto che fui là ‘ve ‘l fondo parea.",quante sono le fiammelle che rendevano tutta splendente l’ottava bolgia. Di ciò mi accorsi non appena fui sull’arco di ponte da cui appariva il fondo della bolgia.
Inferno,26,34,"E qual colui che si vengiò con li orsi vide ‘l carro d’Elia al dipartire, quando i cavalli al cielo erti levorsi,","E come Eliseo, che fu vendicato con gli orsi, vide partire il carro d’Elia quando i cavalli si alzarono diretti verso il cielo,"
Inferno,26,37,"che nol potea sì con li occhi seguire, ch’el vedesse altro che la fiamma sola, sì come nuvoletta, in sù salire:","e non poteva seguirlo con gli occhi ma vedeva soltanto la fiamma salire in alto, simile ad una nuvoletta;"
Inferno,26,40,"tal si move ciascuna per la gola del fosso, ché nessuna mostra ‘l furto, e ogne fiamma un peccatore invola.",allo stesso modo si muove ciascuna fiamma per lo stretto spazio della bolgia. Nessuna lascia vedere il peccatore che rapisce ed ognuna avvolge un peccatore.
Inferno,26,43,"Io stava sovra ‘l ponte a veder surto, sì che s’io non avessi un ronchion preso, caduto sarei giù sanz’esser urto.","Io stavo sopra il ponte e mi sporgevo per vedere, così che, se non avessi afferrato un masso, sarei caduto giù senza esser spinto da alcuno."
Inferno,26,46,"E ‘l duca che mi vide tanto atteso, disse: “Dentro dai fuochi son li spirti; catun si fascia di quel ch’elli è inceso”.","La mia guida, che mi vide così intento a guardare, disse: «Gli spiriti son dentro ai fuochi: ognuno di essi è avvolto da quella fiamma che lo arde»."
Inferno,26,49,"“Maestro mio”, rispuos’io, “per udirti son io più certo; ma già m’era avviso che così fosse, e già voleva dirti:","«O maestro mio» risposi, «dopo le tue parole ne sono più sicuro, ma ero già dell’avviso che fosse così e già ti volevo dire:"
Inferno,26,52,"chi è ‘n quel foco che vien sì diviso di sopra, che par surger de la pira dov’Eteòcle col fratel fu miso?”.","chi è in quel fuoco che ha due punte, tanto che sembra sorgere dalla pira dove Etéocle fu messo con il fratello Polinìce?»"
Inferno,26,55,"Rispuose a me: “Là dentro si martira Ulisse e Diomede, e così insieme a la vendetta vanno come a l’ira;",Mi rispose: «Là dentro scontano la loro pena Ulisse e Diomede: insieme vanno incontro alla vendetta come insieme prepararono i loro inganni.
Inferno,26,58,e dentro da la lor fiamma si geme l’agguato del caval che fé la porta onde uscì de’ Romani il gentil seme.,"Dentro la fiamma piangono l’agguato del cavallo, che aprì la breccia , da cui uscì la nobile discendenza dei romani;"
Inferno,26,61,"Piangevisi entro l’arte per che, morta, Deidamìa ancor si duol d’Achille, e del Palladio pena vi si porta”.",piangono l’astuzia per la quale anche dopo morta Deidamìa si lamenta di Achille; e scontano la colpa di aver rubato la statua di Pàllade Atena».
Inferno,26,64,"“S’ei posson dentro da quelle faville parlar”, diss’io, “maestro, assai ten priego e ripriego, che ‘l priego vaglia mille,","«Se fosse possibile parlare dall’interno di quelle fiammelle» dissi, «o maestro, ti prego assai e ti prego nuovamente, tanto che la preghiera mi valga come mille preghiere,"
Inferno,26,67,che non mi facci de l’attender niego fin che la fiamma cornuta qua vegna; vedi che del disio ver’ lei mi piego!”.,"che tu non mi neghi di aspettarli, finché la fiamma a due punte non viene qui. Vedi che mi piego verso di essa per il desiderio di sentirla parlare!»"
Inferno,26,70,"Ed elli a me: “La tua preghiera è degna di molta loda, e io però l’accetto; ma fa che la tua lingua si sostegna.","Ed egli a me: «La tua preghiera è lodevole, perciò l’accolgo. Ma fa’ che la tua lingua si astenga dal parlare."
Inferno,26,73,"Lascia parlare a me, ch’i’ ho concetto ciò che tu vuoi; ch’ei sarebbero schivi, perch’e’ fuor greci, forse del tuo detto”.","Lascia fare a me, ho capito ciò che vuoi. Essi potrebbero rifiutarsi di risponderti, perché furono greci »."
Inferno,26,76,"Poi che la fiamma fu venuta quivi dove parve al mio duca tempo e loco, in questa forma lui parlare audivi:","Dopo che la fiamma venne dove parve alla mia guida tempo e luogo opportuni, sentii pronunciare queste parole:"
Inferno,26,79,"“O voi che siete due dentro ad un foco, s’io meritai di voi mentre ch’io vissi, s’io meritai di voi assai o poco","«O voi, che siete in due dentro un fuoco, se io acquistai merito presso di voi mentre vissi, se io acquistai merito piccolo o grande"
Inferno,26,82,"quando nel mondo li alti versi scrissi, non vi movete; ma l’un di voi dica dove, per lui, perduto a morir gissi”.","quando in vita scrissi i versi immortali, fermàtevi! Uno di voi mi dica dove, perdùtosi, andò a morire!»."
Inferno,26,85,Lo maggior corno de la fiamma antica cominciò a crollarsi mormorando pur come quella cui vento affatica;,"Il corno più grande di quella fiamma antica cominciò ad agitarsi e a crepitare, come una fiamma agitata dal vento."
Inferno,26,88,"indi la cima qua e là menando, come fosse la lingua che parlasse, gittò voce di fuori, e disse: “Quando","Quindi, muovendo la cima qua e là come se fosse una lingua che parlasse, emise una voce e disse: «Quando"
Inferno,26,91,"mi diparti’ da Circe, che sottrasse me più d’un anno là presso a Gaeta, prima che sì Enea la nomasse,","partii da Circe, che mi trattenne più di un anno vicino a Gaeta prima che così Enea la chiamasse,"
Inferno,26,94,"né dolcezza di figlio, né la pieta del vecchio padre, né ‘l debito amore lo qual dovea Penelopé far lieta,",né la tenerezza per mio figlio né il rispetto per mio padre né il dovuto amore con cui dovevo far felice Penelope
Inferno,26,97,"vincer potero dentro a me l’ardore ch’i’ ebbi a divenir del mondo esperto, e de li vizi umani e del valore;","riuscirono a vincere dentro di me il desiderio che ebbi di divenire esperto del mondo, dei vizi umani e delle capacità."
Inferno,26,100,ma misi me per l’alto mare aperto sol con un legno e con quella compagna picciola da la qual non fui diserto.,"Perciò mi diressi verso il mare occidentale soltanto con una nave e con quella piccola compagnia, dalla quale non fui mai abbandonato."
Inferno,26,103,"L’un lito e l’altro vidi infin la Spagna, fin nel Morrocco, e l’isola d’i Sardi, e l’altre che quel mare intorno bagna.","Vidi l’una e l’altra spiaggia fino alla Spagna e fino al Marocco, vidi l’isola dei sardi e le altre isole bagnate da quel mare ."
Inferno,26,106,"Io e ‘ compagni eravam vecchi e tardi quando venimmo a quella foce stretta dov’Ercule segnò li suoi riguardi,","Io e i miei compagni eravamo vecchi e lenti, quando giungemmo allo stretto di Gibilterra, dove Ercole segnò i confini della terra,"
Inferno,26,109,"acciò che l’uom più oltre non si metta: da la man destra mi lasciai Sibilia, da l’altra già m’avea lasciata Setta.","affinché nessun uomo si spingesse oltre. A destra mi lasciai Siviglia, mentre a sinistra mi ero già lasciata Cèuta."
Inferno,26,112,"“O frati”, dissi “che per cento milia perigli siete giunti a l’occidente, a questa tanto picciola vigilia","“O fratelli” dissi, “che affrontando mille pericoli siete giunti all’estremo limite dell’occidente, a questa tanto piccola vigilia"
Inferno,26,115,"d’i nostri sensi ch’è del rimanente, non vogliate negar l’esperienza, di retro al sol, del mondo sanza gente.","dei nostri sensi, che ci rimane, non vogliate negare l’esperienza, seguendo il corso del sole, di esplorare il mondo senza gente."
Inferno,26,118,"Considerate la vostra semenza: fatti non foste a viver come bruti, ma per seguir virtute e canoscenza”.","Considerate la vostra origine: non siete nati per viver come bruti , ma per conseguire valore e conoscenza.”"
Inferno,27,1,"Già era dritta in sù la fiamma e queta per non dir più, e già da noi sen gia con la licenza del dolce poeta,","Ormai la fiamma [di Ulisse] era dritta in alto e quieta, perché non parlava più, e ormai lontano da noi se ne andava con la licenza del dolce poeta,"
Inferno,27,4,"quand’un’altra, che dietro a lei venia, ne fece volger li occhi a la sua cima per un confuso suon che fuor n’uscia.","quando un’altra [fiamma] , che veniva dietro di lei, ci fece volger gli occhi sulla sua cima, per un suono confuso che ne usciva."
Inferno,27,7,"Come ‘l bue cicilian che mugghiò prima col pianto di colui, e ciò fu dritto, che l’avea temperato con sua lima,","Come il bue siciliano [di Perillo], che mugghiò prima con il pianto di colui – e ciò fu giusto – che l’aveva costruito con la sua lima,"
Inferno,27,10,"mugghiava con la voce de l’afflitto, sì che, con tutto che fosse di rame, pur el pareva dal dolor trafitto;","muggiva con la voce del suppliziato, tanto che, per quanto fosse di rame , appariva trafitto dal dolore;"
Inferno,27,13,"così, per non aver via né forame dal principio nel foco, in suo linguaggio si convertian le parole grame.","così, per non trovar da principio nel fuoco né via [d’uscita] né foro, nel suo linguaggio si convertivano le parole grame."
Inferno,27,16,"Ma poscia ch’ebber colto lor viaggio su per la punta, dandole quel guizzo che dato avea la lingua in lor passaggio,","Ma, dopo che ebbero trovato la loro via su per la punta [della fiamma], dandole quel guizzo che le avrebbe dato la lingua al loro passaggio,"
Inferno,27,19,"udimmo dire: “O tu a cu’ io drizzo la voce e che parlavi mo lombardo, dicendo “Istra ten va, più non t’adizzo”,","udimmo dire: «O tu, al quale io drizzo la voce e che parlavi or ora lombardo dicendo “Ora va’, più non ti spingo [a parlare]”,"
Inferno,27,22,"perch’io sia giunto forse alquanto tardo, non t’incresca restare a parlar meco; vedi che non incresce a me, e ardo!","perché io son giunto forse troppo tardi, non ti rincresca di restare a parlare con me: vedi che non rincresce a me, e ardo!"
Inferno,27,25,"Se tu pur mo in questo mondo cieco caduto se’ di quella dolce terra latina ond’io mia colpa tutta reco,","Se tu soltanto ora in questo mondo cieco sei caduto da quella dolce terra latina dalla quale io reco tutta la mia colpa,"
Inferno,27,28,dimmi se Romagnuoli han pace o guerra; ch’io fui d’i monti là intra Orbino e ‘l giogo di che Tever si diserra”.,"dimmi se i romagnoli hanno pace o guerra, perché io fui dei monti [che sorgono] là tra Urbino e la giogaia [dell’Appennino], dalla quale nasce il Tevere»."
Inferno,27,31,"Io era in giuso ancora attento e chino, quando il mio duca mi tentò di costa, dicendo: “Parla tu; questi è latino”.","Io ero ancor tutto attento e chino in giù, quando la mia guida mi toccò [con il gomito] nel fianco, dicendo: «Parla tu; questo è latino »."
Inferno,27,34,"E io, ch’avea già pronta la risposta, sanza indugio a parlare incominciai: “O anima che se’ là giù nascosta,","Ed io, che avevo già pronta la risposta, senza indugio incominciai a parlare: «O anima, che sei laggiù nascosta [dalla fiamma],"
Inferno,27,37,"Romagna tua non è, e non fu mai, sanza guerra ne’ cuor de’ suoi tiranni; ma ‘n palese nessuna or vi lasciai.","la tua Romagna non è, e non fu mai, senza guerra nel cuore dei suoi tiranni, ma in palese nessuna ora vi lasciai."
Inferno,27,40,"Ravenna sta come stata è molt’anni: l’aguglia da Polenta la si cova, sì che Cervia ricuopre co’ suoi vanni.","Ravenna sta com’è stata da molti anni [a questa parte]: l’aquila dei da Polenta se la cova , così come ricopre Cervia con le sue ali."
Inferno,27,43,"La terra che fé già la lunga prova e di Franceschi sanguinoso mucchio, sotto le branche verdi si ritrova.","La terra , che già fece lunga resistenza e sanguinoso mucchio di francesi, si ritrova sotto le branche verdi [degli Ordelaffi]."
Inferno,27,46,"E ‘l mastin vecchio e ‘l nuovo da Verrucchio, che fecer di Montagna il mal governo, là dove soglion fan d’i denti succhio.","E il vecchio e il nuovo mastino da Verrucchio, che fecero strazio di Montagnana dei Parcitadi, là, come il solito, fan succhiello dei denti ."
Inferno,27,49,"Le città di Lamone e di Santerno conduce il lioncel dal nido bianco, che muta parte da la state al verno.",Le città bagnate dal Lamone e dal Santerno son sotto il leoncello dal nido bianco che muta partito dall’estate all’inverno.
Inferno,27,52,"E quella cu’ il Savio bagna il fianco, così com’ella sie’ tra ‘l piano e ‘l monte tra tirannia si vive e stato franco.","E quella , della quale il [fiume] Savio bagna il fianco, così come essa siede tra la pianura e la montagna, vive tra tirannia e libere istituzioni."
Inferno,27,55,"Ora chi se’, ti priego che ne conte; non esser duro più ch’altri sia stato, se ‘l nome tuo nel mondo tegna fronte”.","Ora ti prego di raccontarci chi sei: non esser duro [a rispondere] più di quanto altri sia stato [con te], possa il tuo nome durare lungamente nel mondo!»."
Inferno,27,58,"Poscia che ‘l foco alquanto ebbe rugghiato al modo suo, l’aguta punta mosse di qua, di là, e poi diè cotal fiato:","Dopo che il fuoco ebbe ruggito alquanto nel suo [solito] modo, la punta acuta [della fiamma] si mosse di qua e di là; poi emise tali parole:"
Inferno,27,61,"“S’i’ credesse che mia risposta fosse a persona che mai tornasse al mondo, questa fiamma staria sanza più scosse;","«Se io credessi che la mia risposta fosse per una persona che dovesse tornare nel mondo, questa fiamma sarebbe senza più scosse ."
Inferno,27,64,"ma però che già mai di questo fondo non tornò vivo alcun, s’i’ odo il vero, sanza tema d’infamia ti rispondo.","Ma, poiché mai da questo fondo tornò alcun vivo, se io odo il vero, senza timore d’infamia ti rispondo."
Inferno,27,67,"Io fui uom d’arme, e poi fui cordigliero, credendomi, sì cinto, fare ammenda; e certo il creder mio venìa intero,","Io fui uomo d’arme, e poi fui frate francescano, credendo, così cinto, di fare ammenda [dei miei peccati]. E certamente il mio credere si sarebbe avverato per intero,"
Inferno,27,70,"se non fosse il gran prete, a cui mal prenda!, che mi rimise ne le prime colpe; e come e quare, voglio che m’intenda.","se non ci fosse stato il gran prete , al quale incolga ogni malanno!, che mi rimise nelle prime colpe. E come e perché [avvenne] voglio che tu intenda."
Inferno,27,73,"Mentre ch’io forma fui d’ossa e di polpe che la madre mi diè, l’opere mie non furon leonine, ma di volpe.","Mentre io ebbi forma di ossa e di carne che mia madre mi diede, le mie opere non furon di leone, ma di volpe."
Inferno,27,76,"Li accorgimenti e le coperte vie io seppi tutte, e sì menai lor arte, ch’al fine de la terra il suono uscie.","Io seppi tutti gli accorgimenti e tutte le vie coperte, e ne feci tale uso, che la fama giunse al confine della terra."
Inferno,27,79,"Quando mi vidi giunto in quella parte di mia etade ove ciascun dovrebbe calar le vele e raccoglier le sarte,","Quando mi vidi giunto in quella parte della mia età in cui ciascuno dovrebbe calar le vele e raccoglier le sàrtie,"
Inferno,27,82,"ciò che pria mi piacea, allor m’increbbe, e pentuto e confesso mi rendei; ahi miser lasso! e giovato sarebbe.","ciò che prima mi piaceva, allora mi rincrebbe e, pentito e confesso, mi feci frate. Ahimè infelice! E[ppure mi] sarebbe giovato, [se non mi fossi lasciato sviare]!"
Inferno,27,85,"Lo principe d’i novi Farisei, avendo guerra presso a Laterano, e non con Saracin né con Giudei,","Il principe dei nuovi farisei , avendo guerra presso il Laterano [contro i Colonna] e non con[tro] i saraceni né con[tro] i giudei,"
Inferno,27,88,"ché ciascun suo nimico era cristiano, e nessun era stato a vincer Acri né mercatante in terra di Soldano;","perché ciascun suo nemico era cristiano e nessuno era stato a vincere [come infedele la città di] Acri [in Siria] né [aveva fatto il] mercante nella terra del sultano,"
Inferno,27,91,"né sommo officio né ordini sacri guardò in sé, né in me quel capestro che solea fare i suoi cinti più macri.","né sommo ufficio né ordini sacri guardò in sé, né in me quel cordone, che soleva far più magri coloro che lo cingevano."
Inferno,27,94,Ma come Costantin chiese Silvestro d’entro Siratti a guerir de la lebbre; così mi chiese questi per maestro,"Ma, come Costantino fece chiamare papa Silvestro dalla grotta del Soratte, per guarir la lebbra, così mi fece venir costui quale maestro ,"
Inferno,27,97,"a guerir de la sua superba febbre: domandommi consiglio, e io tacetti perché le sue parole parver ebbre.","per guarir la sua febbre superba. Egli mi domandò [un] consiglio [fraudolento], ed io tacqui, perché le sue parole apparvero quelle di un ubriaco."
Inferno,27,100,"E’ poi ridisse: “Tuo cuor non sospetti; finor t’assolvo, e tu m’insegna fare sì come Penestrino in terra getti.","E poi riprese a dire: “Il tuo cuore non sospetti. Fin d’ora ti assolvo, e tu inségnami come fare per gettar in terra Palestrina."
Inferno,27,103,"Lo ciel poss’io serrare e diserrare, come tu sai; però son due le chiavi che ‘l mio antecessor non ebbe care”.","Io posso chiudere ed aprire il cielo, come tu sai, perché son due le chiavi che il mio predecessore non ebbe care”."
Inferno,27,106,"Allor mi pinser li argomenti gravi là ‘ve ‘l tacer mi fu avviso ‘l peggio, e dissi: “Padre, da che tu mi lavi","Allora gli argomenti gravi mi spinsero là dove il tacer mi apparve [cosa] peggiore, e dissi: “O padre, poiché tu mi lavi"
Inferno,27,109,"di quel peccato ov’io mo cader deggio, lunga promessa con l’attender corto ti farà triunfar ne l’alto seggio”.","di quel peccato nel quale ora io devo cadere, [ecco il mio consiglio:] una grande promessa [di pace e di conciliazione], che poi non manterrai, ti farà trionfare nella tua alta sede”."
Inferno,27,112,"Francesco venne poi com’io fu’ morto, per me; ma un d’i neri cherubini li disse: “Non portar: non mi far torto.","Francesco d’Assisi venne poi, come io fui morto, per [prendere] la mia anima; ma uno dei neri cherubini disse: “Non portar[melo via]: non mi far torto."
Inferno,27,115,"Venir se ne dee giù tra ‘ miei meschini perché diede ‘l consiglio frodolente, dal quale in qua stato li sono a’ crini;","Deve venir giù tra i miei servi, perché diede il consiglio fraudolento, dal quale in qua gli son sempre rimasto alle spalle,"
Inferno,27,118,"ch’assolver non si può chi non si pente, né pentere e volere insieme puossi per la contradizion che nol consente”.","perché non si può assolvere chi non si pente, né [ci] si può pentire e voler insieme [peccare], per la contraddizione che non lo consente”."
Inferno,27,121,Oh me dolente! come mi riscossi quando mi prese dicendomi: “Forse tu non pensavi ch’io loico fossi!”.,"Oh me dolente!, come mi riscossi quando mi prese dicendomi: “Forse tu non pensavi che io fossi [un demonio] logico!”."
Inferno,27,124,"A Minòs mi portò; e quelli attorse otto volte la coda al dosso duro; e poi che per gran rabbia la si morse,","Mi portò da Minosse, e quello attorcigliò otto volte la coda al dorso impietoso, e, dopo che per la gran rabbia se la morse,"
Inferno,27,127,"disse: “Questi è d’i rei del foco furo”; per ch’io là dove vedi son perduto, e sì vestito, andando, mi rancuro”.","disse: “Costui è dei rei del fuoco ladro”. Perciò io qui, dove vedi, son perduto e, così vestito [dalla fiamma], mi dolgo andando [in giro per la bolgia]»."
Inferno,27,130,"Quand’elli ebbe ‘l suo dir così compiuto, la fiamma dolorando si partio, torcendo e dibattendo ‘l corno aguto.","Quando egli ebbe finito di parlare, la fiamma straziata dal dolore si allontanò, torcendo ed agitando la punta aguzza."
Inferno,27,133,"Noi passamm’oltre, e io e ‘l duca mio, su per lo scoglio infino in su l’altr’arco che cuopre ‘l fosso in che si paga il fio","Noi passammo oltre, io e la mia guida, su per lo scoglio fino all’altro arco che copre la bolgia, nel quale pagano il fio"
Inferno,27,136,a quei che scommettendo acquistan carco.,"coloro che, provocando divisioni, si acquistano il carico [di colpa e pena]."
Inferno,30,1,"Nel tempo che Iunone era crucciata per Semelè contra ‘l sangue tebano, come mostrò una e altra fiata,","Nel tempo in cui Giunone era adirata a causa di Sèmele contro il sangue tebano, come mostrò già più volte,"
Inferno,30,4,"Atamante divenne tanto insano, che veggendo la moglie con due figli andar carcata da ciascuna mano,","Atamante divenne tanto folle che, vedendo la moglie stringersi al collo i figli uno per mano,"
Inferno,30,7,"gridò: “Tendiam le reti, sì ch’io pigli la leonessa e ‘ leoncini al varco”; e poi distese i dispietati artigli,","gridò: «Tendiamo le reti, così che io pigli al varco la leonessa e i leoncini». Poi distese gli artigli spietati,"
Inferno,30,10,"prendendo l’un ch’avea nome Learco, e rotollo e percosselo ad un sasso; e quella s’annegò con l’altro carco.","afferrò quello che aveva nome Leandro, lo rotolò e lo sbatté contro un sasso. Quella si annegò con l’altro figlio."
Inferno,30,13,"E quando la fortuna volse in basso l’altezza de’ Troian che tutto ardiva, sì che ‘nsieme col regno il re fu casso,","Quando la fortuna abbassò la potenza dei troiani che tutto ardiva, così che il re [Priamo] fu spento con il suo regno,"
Inferno,30,16,"Ecuba trista, misera e cattiva, poscia che vide Polissena morta, e del suo Polidoro in su la riva","Ecùba triste, infelice e prigioniera, dopo aver visto Polisséna morta e aver scorto dolorosamente il corpo del suo Polidóro"
Inferno,30,19,"del mar si fu la dolorosa accorta, forsennata latrò sì come cane; tanto il dolor le fé la mente torta.","sulla riva del mare, impazzita latrò come un cane, tanto il dolore le sconvolse la mente."
Inferno,30,22,"Ma né di Tebe furie né troiane si vider mai in alcun tanto crude, non punger bestie, nonché membra umane,",Ma non si videro mai furie di Tebe né di Troia tanto crudeli contro qualcuno nel ferir bestie o membra umane
Inferno,30,25,"quant’io vidi in due ombre smorte e nude, che mordendo correvan di quel modo che ‘l porco quando del porcil si schiude.","quanto io vidi due ombre smorte e nude che, mordendo [altri dannati], correvano all’impazzata per la bolgia, come fa il porco quando gli si apre il porcile."
Inferno,30,28,"L’una giunse a Capocchio, e in sul nodo del collo l’assannò, sì che, tirando, grattar li fece il ventre al fondo sodo.","Una di esse fu sopra Capocchio, lo azzannò sulla nuca e, trascinandolo, gli fece grattare con il ventre il duro fondo della bolgia."
Inferno,30,31,"E l’Aretin che rimase, tremando mi disse: “Quel folletto è Gianni Schicchi, e va rabbioso altrui così conciando”.","Griffolino, che era rimasto immobile, tremando disse: «Quello spirito furioso è Gianni Schicchi e va pieno di rabbia a conciar così gli altri in questo modo»."
Inferno,30,34,"“Oh!”, diss’io lui, “se l’altro non ti ficchi li denti a dosso, non ti sia fatica a dir chi è, pria che di qui si spicchi”.","«Oh» gli dissi, «possa l’altro spirito furioso non ficcarti i denti addosso!, non ti costi fatica dirci chi è, prima che si allontani.»"
Inferno,30,37,"Ed elli a me: “Quell’è l’anima antica di Mirra scellerata, che divenne al padre fuor del dritto amore amica.","Ed egli a me: «Quella è l’anima antica della scellerata Mirra, che divenne amante del padre, contro ogni lecito amore."
Inferno,30,40,"Questa a peccar con esso così venne, falsificando sé in altrui forma, come l’altro che là sen va, sostenne,","Venne a peccare con lui falsificando se stessa e prendendo l’aspetto di un’altra donna. Ugualmente l’altro che fugge in quella direzione,"
Inferno,30,43,"per guadagnar la donna de la torma, falsificare in sé Buoso Donati, testando e dando al testamento norma”.","per guadagnar la più bella cavalla della mandria, ardì fingersi Buoso Donati, facendo testamento e dando al testamento valore legale»."
Inferno,30,46,"E poi che i due rabbiosi fuor passati sovra cu’ io avea l’occhio tenuto, rivolsilo a guardar li altri mal nati.","Dopo che i due rabbiosi, che avevo tenuto d’occhio, corsero via, mi misi a guardare le altre anime malnate."
Inferno,30,49,"Io vidi un, fatto a guisa di leuto, pur ch’elli avesse avuta l’anguinaia tronca da l’altro che l’uomo ha forcuto.","Io vidi uno che sarebbe apparso a forma di liuto, se avesse avuto l’inguine tagliato all’altezza delle cosce."
Inferno,30,52,"La grave idropesì, che sì dispaia le membra con l’omor che mal converte, che ‘l viso non risponde a la ventraia,","L’idropisia, che fa pesanti e che rende sproporzionate le membra tra loro a causa dell’umore che si trasforma in modo anormale, così che il viso [magro] non corrisponde al ventre [enorme],"
Inferno,30,55,"facea lui tener le labbra aperte come l’etico fa, che per la sete l’un verso ‘l mento e l’altro in sù rinverte.","gli faceva tenere le labbra aperte come fa il tisico, che per l’arsura ripiega un labbro verso il mento e l’altro in su."
Inferno,30,58,"“O voi che sanz’alcuna pena siete, e non so io perché, nel mondo gramo”, diss’elli a noi, “guardate e attendete","«O voi, che siete senz’alcuna pena – non so per quale motivo – in questo mondo pieno di dolore» egli ci disse, «guardate e mirate"
Inferno,30,61,"a la miseria del maestro Adamo: io ebbi vivo assai di quel ch’i’ volli, e ora, lasso!, un gocciol d’acqua bramo.","l’infelicità di maestro Adamo. Io ebbi in vita più di quel che volli ed ora, ahimè!, bramo una goccia d’acqua."
Inferno,30,64,"Li ruscelletti che d’i verdi colli del Casentin discendon giuso in Arno, faccendo i lor canali freddi e molli,","I ruscelletti, che dai verdi colli del Casentino discendono giù in Arno facendo i loro canali freschi e inzuppati d’acqua,"
Inferno,30,67,"sempre mi stanno innanzi, e non indarno, ché l’imagine lor vie più m’asciuga che ‘l male ond’io nel volto mi discarno.","mi stanno sempre davanti agli occhi, e non invano, perché la loro immagine mi fa sentir la sete più del male che mi fa dimagrire il volto."
Inferno,30,70,La rigida giustizia che mi fruga tragge cagion del loco ov’io peccai a metter più li miei sospiri in fuga.,"La severa giustizia, che mi tormenta, trae motivo dal luogo in cui peccai, per farmi sospirare di più."
Inferno,30,73,"Ivi è Romena, là dov’io falsai la lega suggellata del Batista; per ch’io il corpo sù arso lasciai.","Lì, nel Casentino, si trova il castello dei conti Guidi da Romena, dove falsificai la lega che reca impressa l’immagine di [Giovanni] Battista . Perciò lasciai il mio corpo bruciato lassù."
Inferno,30,76,"Ma s’io vedessi qui l’anima trista di Guido o d’Alessandro o di lor frate, per Fonte Branda non darei la vista.","Ma, se io vedessi qui l’anima trista di Guido o di Alessandro o di lor fratello, non scambierei questo piacere con quello di bere alla fonte Branda."
Inferno,30,79,"Dentro c’è l’una già, se l’arrabbiate ombre che vanno intorno dicon vero; ma che mi val, c’ho le membra legate?","Qui dentro c’è già l’anima di uno di loro , se le ombre arrabbiate che qui si aggirano dicono il vero. Ma che cosa mi giova con queste membra che m’impediscono di muovermi?"
Inferno,30,82,"S’io fossi pur di tanto ancor leggero ch’i’ potessi in cent’anni andare un’oncia, io sarei messo già per lo sentiero,","Se io fossi ancora tanto agile, da potermi muovere in cento anni anche soltanto di qualche pollice, mi sarei già messo in cammino verso il fondo della bolgia,"
Inferno,30,85,"cercando lui tra questa gente sconcia, con tutto ch’ella volge undici miglia, e men d’un mezzo di traverso non ci ha.","per cercarlo tra questa gente deforme, anche se la bolgia ha la circonferenza di undici miglia ed è larga non meno di mezzo miglio."
Inferno,30,88,Io son per lor tra sì fatta famiglia: e’ m’indussero a batter li fiorini ch’avevan tre carati di mondiglia”.,"Per colpa loro io mi trovo in mezzo a questa famiglia, perché m’indussero a batter fiorini che avevano tre carati di metallo vile.»"
Inferno,30,91,"E io a lui: “Chi son li due tapini che fumman come man bagnate ‘l verno, giacendo stretti a’ tuoi destri confini?”.","Ed io a lui: «Chi son quei due tapini, che per la febbre fumano come le mani bagnate d’inverno e giacciono stretti alla tua destra?»."
Inferno,30,94,"“Qui li trovai – e poi volta non dierno – ”, rispuose, “quando piovvi in questo greppo, e non credo che dieno in sempiterno.","«Li trovai qui» rispose, «quando precipitai in questa bolgia. Non si mossero mai e credo che non si muoveranno in eterno."
Inferno,30,97,L’una è la falsa ch’accusò Gioseppo; l’altr’è ‘l falso Sinon greco di Troia: per febbre aguta gittan tanto leppo”.,"Una è la falsa che accusò Giuseppe; l’altro è il falso Sinone, greco di Troia. Per la febbre altissima mandano questa gran puzza di olio bruciato.»"
Inferno,30,100,"E l’un di lor, che si recò a noia forse d’esser nomato sì oscuro, col pugno li percosse l’epa croia.","Uno di loro, forse indispettito dal modo spregevole in cui era stato indicato, gli diede un pugno sulla pancia gonfia e dura."
Inferno,30,103,"Quella sonò come fosse un tamburo; e mastro Adamo li percosse il volto col braccio suo, che non parve men duro,","dicendogli: «Anche se non posso muover le membra rese pesanti dall’idropisia, ho ancora il braccio capace di colpire»."
Inferno,30,109,"Ond’ei rispuose: “Quando tu andavi al fuoco, non l’avei tu così presto; ma sì e più l’avei quando coniavi”.","Egli rispose: «Quando tu andavi al rogo, non l’avevi così rapido. L’avevi così agile, e anche di più, quando coniavi moneta»."
Inferno,30,112,E l’idropico: “Tu di’ ver di questo: ma tu non fosti sì ver testimonio là ‘ve del ver fosti a Troia richesto”.,"E l’idropico: «Tu dici il vero in questo caso; ma tu non fosti un testimone così verace, quando a Troia ti fu chiesto di dire il vero»."
Inferno,30,115,"“S’io dissi falso, e tu falsasti il conio”, disse Sinon; “e son qui per un fallo, e tu per più ch’alcun altro demonio!”.","«Se io dissi il falso, tu falsasti il conio disse Sinone; «io son qui per un solo inganno, tu sei qui per più inganni di qualsiasi demonio!»"
Inferno,30,118,"“Ricorditi, spergiuro, del cavallo”, rispuose quel ch’avea infiata l’epa; “e sieti reo che tutto il mondo sallo!”.","«Ricòrdati, o spergiuro, del cavallo di Troia» rispose quel che aveva la pancia gonfia, «vergògnati che tutto il mondo lo sa!»"
Inferno,30,121,"“E te sia rea la sete onde ti crepa”, disse ‘l Greco, “la lingua, e l’acqua marcia che ‘l ventre innanzi a li occhi sì t’assiepa!”.","«E tu vergògnati della sete» disse il greco, «che ti fa screpolare la lingua e dell’umore guasto che davanti agli occhi ti gonfia il ventre come una siepe!»"
Inferno,30,124,"Allora il monetier: “Così si squarcia la bocca tua per tuo mal come suole; ché s’i’ ho sete e omor mi rinfarcia,","E il monetiere: «Che ti si squarci la tua bocca per la febbre ora come sempre!, perché, se io ho sete e se l’umor maligno mi gonfia [il ventre],"
Inferno,30,127,"tu hai l’arsura e ‘l capo che ti duole, e per leccar lo specchio di Narcisso, non vorresti a ‘nvitar molte parole”.",tu hai l’arsura e il capo che ti duole. Né ti faresti pregar molto per leccar lo specchio di Narciso ».
Inferno,30,130,"Ad ascoltarli er’io del tutto fisso, quando ‘l maestro mi disse: “Or pur mira, che per poco che teco non mi risso!”.","Io ero tutto proteso ad ascoltarli, quando il maestro mi disse: «Continua pure a guardare e tra poco litigo anch’io con te!»."
Inferno,30,133,"Quand’io ‘l senti’ a me parlar con ira, volsimi verso lui con tal vergogna, ch’ancor per la memoria mi si gira.","Quando lo sentii parlare con voce adirata, mi volsi verso di lui con una tale vergogna che ancora me ne ricordo."
Inferno,30,136,"Qual è colui che suo dannaggio sogna, che sognando desidera sognare, sì che quel ch’è, come non fosse, agogna,","Come colui che sogna e che, mentre sogna, desidera di star sognando, tanto che desidera di sognare come se non stesse sognando;"
Inferno,30,139,"tal mi fec’io, non possendo parlare, che disiava scusarmi, e scusava me tuttavia, e nol mi credea fare.","così mi feci io, che non riuscivo a parlare e che volevo scusarmi, ma che mi scusavo proprio con il silenzio, anche se non credevo di farlo."
Inferno,30,142,"“Maggior difetto men vergogna lava”, disse ‘l maestro, “che ‘l tuo non è stato; però d’ogne trestizia ti disgrava.",«Una vergogna minore della tua lava una colpa maggiore di quanto la tua non sia stata» disse il maestro; «perciò deponi ogni rammarico.
Inferno,30,145,"E fa ragion ch’io ti sia sempre allato, se più avvien che fortuna t’accoglia dove sien genti in simigliante piato:","Fa’ conto che io ti sia sempre a fianco, se mai succederà che la fortuna ti faccia incontrare genti litigiose come queste,"
Inferno,30,148,ché voler ciò udire è bassa voglia”.,perché voler ascoltare ciò è un desiderio meschino.»
Inferno,33,1,"La bocca sollevò dal fiero pasto quel peccator, forbendola a’capelli del capo ch’elli avea di retro guasto.","Quel peccatore sollevò la bocca dal pasto feroce, forbendola con i capelli del capo, che egli aveva già guastato dietro."
Inferno,33,4,"Poi cominciò: “Tu vuo’ ch’io rinovelli disperato dolor che ‘l cor mi preme già pur pensando, pria ch’io ne favelli.","Poi cominciò: «Tu vuoi che io rinnovi il dolore disperato che mi opprime il cuore soltanto a pensarci, prima che io ne parli."
Inferno,33,7,"Ma se le mie parole esser dien seme che frutti infamia al traditor ch’i’ rodo, parlar e lagrimar vedrai insieme.","Ma, se le mie parole devono esser il seme che frutti infamia al traditore che io rodo, mi vedrai parlare e insieme piangere."
Inferno,33,10,Io non so chi tu se’ né per che modo venuto se’ qua giù; ma fiorentino mi sembri veramente quand’io t’odo.,"Io non so chi tu sei né in che modo sei venuto quaggiù, ma mi sembri veramente di Firenze quando ti ascolto."
Inferno,33,13,"Tu dei saper ch’i’ fui conte Ugolino, e questi è l’arcivescovo Ruggieri: or ti dirò perché i son tal vicino.",Tu devi sapere che io fui il conte Ugolino della Gherardesca e che costui è l’arcivescovo Ruggieri degli Ubaldini. Ora ti dirò perché gli sono un vicino così molesto.
Inferno,33,16,"Che per l’effetto de’ suo’ mai pensieri, fidandomi di lui, io fossi preso e poscia morto, dir non è mestieri;","Non occorre dirti che per i suoi malvagi intrighi, fidandomi di lui, io fui catturato e poi ucciso."
Inferno,33,19,"però quel che non puoi avere inteso, cioè come la morte mia fu cruda, udirai, e saprai s’e’ m’ha offeso.","Perciò udrai ciò che non puoi aver saputo, cioè come la mia morte fu crudele, e deciderai se mi ha offeso."
Inferno,33,22,"Breve pertugio dentro da la Muda la qual per me ha ‘l titol de la fame, e che conviene ancor ch’altrui si chiuda,","Una stretta feritoia dentro la torre della Muta [dei Gualandi], che da me ha preso il nome di torre della fame e che richiuderà ancora altri [prigionieri],"
Inferno,33,25,"m’avea mostrato per lo suo forame più lune già, quand’io feci ‘l mal sonno che del futuro mi squarciò ‘l velame.","mi aveva già mostrato più lune attraverso la sua apertura, quando io feci un sogno funesto, che mi squarciò il velo del futuro."
Inferno,33,28,"Questi pareva a me maestro e donno, cacciando il lupo e ‘ lupicini al monte per che i Pisan veder Lucca non ponno.","Costui appariva a me la guida ed il signore della brigata che cacciava il lupo e i lupetti sul monte san Giuliano, il quale impedisce ai pisani di veder Lucca."
Inferno,33,31,"Con cagne magre, studiose e conte Gualandi con Sismondi e con Lanfranchi s’avea messi dinanzi da la fronte.","Aveva messo in prima fila i Gualandi, i Sismondi e i Lanfranchi, con cagne magre , avide di preda e ben addestrate."
Inferno,33,34,"In picciol corso mi parieno stanchi lo padre e ‘ figli, e con l’agute scane mi parea lor veder fender li fianchi.",Dopo una breve corsa mi apparivano stanchi il padre ed i figli e mi pareva di vedere [le cagne] azzannare i loro fianchi con i denti appuntiti.
Inferno,33,37,"Quando fui desto innanzi la dimane, pianger senti’ fra ‘l sonno i miei figliuoli ch’eran con meco, e dimandar del pane.","Quando, prima del giorno, mi destai, sentii pianger nel sonno i miei figli, che erano con me, e chiedermi del pane."
Inferno,33,40,"Ben se’ crudel, se tu già non ti duoli pensando ciò che ‘l mio cor s’annunziava; e se non piangi, di che pianger suoli?","Sei ben crudele, se già non t’addolori pensando a ciò che si annunziava al mio cuore. E, se non piangi, per che cosa sei solito piangere?"
Inferno,33,43,"Già eran desti, e l’ora s’appressava che ‘l cibo ne solea essere addotto, e per suo sogno ciascun dubitava;","Erano già svegli e si avvicinava il momento in cui di solito ci veniva portato il cibo, ma a causa del sogno ciascuno dubitava."
Inferno,33,46,e io senti’ chiavar l’uscio di sotto a l’orribile torre; ond’io guardai nel viso a’ mie’ figliuoi sanza far motto.,"Sentii inchiodare l’uscio sottostante di quell’orribile torre, perciò guardai nel viso i miei figli senza dir parole."
Inferno,33,49,"Io non piangea, sì dentro impetrai: piangevan elli; e Anselmuccio mio disse: “Tu guardi sì, padre! che hai?”.","Io non piangevo, tanto ero impietrito dentro. Piangevano essi. Il mio Anselmuccio disse: “Tu ci guardi così, o padre. Che cos’hai?”."
Inferno,33,52,"Perciò non lacrimai né rispuos’io tutto quel giorno né la notte appresso, infin che l’altro sol nel mondo uscìo.","Io non piansi né risposi per tutto quel giorno e per la notte che seguì, finché il nuovo sole non sorse sull’orizzonte."
Inferno,33,55,"Come un poco di raggio si fu messo nel doloroso carcere, e io scorsi per quattro visi il mio aspetto stesso,","Quando entrò un po’ di luce nel carcere doloroso e io vidi in quei quattro volti il mio stesso aspetto,"
Inferno,33,58,"ambo le man per lo dolor mi morsi; ed ei, pensando ch’io ‘l fessi per voglia di manicar, di subito levorsi","per il dolore mi morsi ambedue le mani. Essi, pensando che lo facessi per il desiderio di mangiare, sùbito si alzarono"
Inferno,33,61,"e disser: “Padre, assai ci fia men doglia se tu mangi di noi: tu ne vestisti queste misere carni, e tu le spoglia”.","e dissero: “O padre, proveremo meno dolore, se ti cibi di noi: tu ci hai vestiti con queste misere carni, tu ora le puoi riprendere”."
Inferno,33,64,"Queta’mi allor per non farli più tristi; lo dì e l’altro stemmo tutti muti; ahi dura terra, perché non t’apristi?","Allora mi quietai, per non renderli più tristi. Quel giorno e il giorno successivo restammo tutti muti. Ahi, o terra senza cuore, perché non ti apristi [e non ci hai inghiottiti]?"
Inferno,33,67,"Poscia che fummo al quarto dì venuti, Gaddo mi si gittò disteso a’ piedi, dicendo: “Padre mio, ché non mi aiuti?”.","Dopo che giungemmo al quarto giorno, Gaddo mi si gettò disteso ai piedi, dicendo: “O padre mio, perché non mi aiuti?”."
Inferno,33,70,"Quivi morì; e come tu mi vedi, vid’io cascar li tre ad uno ad uno tra ‘l quinto dì e ‘l sesto; ond’io mi diedi,","Poi morì. E, come tu vedi me, così io vidi cadere gli altri ad uno ad uno tra il quinto e il sesto giorno."
Inferno,33,73,"già cieco, a brancolar sovra ciascuno, e due dì li chiamai, poi che fur morti. Poscia, più che ‘l dolor, poté ‘l digiuno”.","Ormai cieco, io cominciai a brancolare sopra ciascuno e per due giorni li chiamai, dopo che furon morti. Alla fine più che il dolore poté il digiuno»."
Inferno,33,76,"Quand’ebbe detto ciò, con li occhi torti riprese ‘l teschio misero co’denti, che furo a l’osso, come d’un can, forti.","Quand’ebbe finito di parlare, con gli occhi biechi riprese l’infelice teschio con i denti, che sull’osso furono forti come quelli d’un cane."
Inferno,33,79,"Ahi Pisa, vituperio de le genti del bel paese là dove ‘l sì suona, poi che i vicini a te punir son lenti,","Ahi, o Pisa, sei l’infamia delle genti del bel paese dove il sì suona . Poiché i vicini son lenti a punirti,"
Inferno,33,82,"muovasi la Capraia e la Gorgona, e faccian siepe ad Arno in su la foce, sì ch’elli annieghi in te ogne persona!","si muovano le isole di Capraia e di Gorgóna e facciano un argine alla foce dell’Arno, così che anneghino tutti i tuoi abitanti!"
Inferno,33,85,"Ché se ‘l conte Ugolino aveva voce d’aver tradita te de le castella, non dovei tu i figliuoi porre a tal croce.","Anche se il conte Ugolino aveva fama d’aver consegnato alcuni tuoi castelli, non dovevi sottoporre i figli ad un supplizio così crudele."
Inferno,33,88,"Innocenti facea l’età novella, novella Tebe, Uguiccione e ‘l Brigata e li altri due che ‘l canto suso appella.","O nuova Tebe!, la giovane età rendeva innocenti Uguccione e Brigata e gli altri due già nominati."
Inferno,33,91,"Noi passammo oltre, là ‘ve la gelata ruvidamente un’altra gente fascia, non volta in giù, ma tutta riversata.","Noi passammo oltre , là dove la [crosta] gelata avvolge fra i tormenti altri dannati, che hanno la faccia non rivolta in giù bensì rivolta in su."
Inferno,33,94,"Lo pianto stesso lì pianger non lascia, e ‘l duol che truova in su li occhi rintoppo, si volge in entro a far crescer l’ambascia;","In quel luogo lo stesso pianto non permette di piangere e il dolore, che trova un ostacolo sugli occhi, ritorna indietro ed accresce il tormento,"
Inferno,33,97,"ché le lagrime prime fanno groppo, e sì come visiere di cristallo, riempion sotto ‘l ciglio tutto il coppo.","perché le lacrime [che si sono congelate per] prime formano un nodo di ghiaccio e, come una visiera di cristallo, riempiono tutta l’occhiaia che sta sotto il ciglio."
Inferno,33,100,"E avvegna che, sì come d’un callo, per la freddura ciascun sentimento cessato avesse del mio viso stallo,","Anche se, come ad un callo, il freddo aveva tolto ogni sensibilità al mio viso,"
Inferno,33,103,"già mi parea sentire alquanto vento: per ch’io: “Maestro mio, questo chi move? non è qua giù ogne vapore spento?”.","mi pareva già di sentire alquanto vento. Perciò dissi: «O maestro mio, chi provoca questo vento? In questo luogo [senza sole] non cessa ogni movimento dell’aria?»."
Inferno,33,106,"Ond’elli a me: “Avaccio sarai dove di ciò ti farà l’occhio la risposta, veggendo la cagion che ‘l fiato piove”.",Ed egli a me: «Presto sarai dove l’occhio darà risposta alla tua domanda e vedrai la causa che in alto produce questo vento».
Inferno,33,109,"E un de’ tristi de la fredda crosta gridò a noi: “O anime crudeli, tanto che data v’è l’ultima posta,","Allora uno dei tristi della crosta ghiacciata gridò a noi: «O anime tanto crudeli da meritare la zona più profonda dell’inferno,"
Inferno,33,112,"levatemi dal viso i duri veli, sì ch’io sfoghi ‘l duol che ‘l cor m’impregna, un poco, pria che ‘l pianto si raggeli”.","levàtemi dagli occhi le incrostazioni di ghiaccio così che possa sfogare un po’ il dolore che mi riempie il cuore, prima che il pianto si congeli nuovamente»."
Inferno,33,115,"Per ch’io a lui: “Se vuo’ ch’i’ ti sovvegna, dimmi chi se’, e s’io non ti disbrigo, al fondo de la ghiaccia ir mi convegna”.","Io a lui: «Se vuoi che ti aiuti, dimmi chi sei. Se non ti libero gli occhi, mi àuguro di andare nel fondo della ghiacciaia!»."
Inferno,33,118,"Rispuose adunque: “I’ son frate Alberigo; i’ son quel da le frutta del mal orto, che qui riprendo dattero per figo”.","Allora rispose: «Io son frate Alberigo dei Manfredi, son quello della frutta dell’orto del male. Qui raccolgo datteri per fichi»."
Inferno,33,121,"“Oh!”, diss’io lui, “or se’ tu ancor morto?”. Ed elli a me: “Come ‘l mio corpo stea nel mondo sù, nulla scienza porto.","«Oh» gli dissi, «tu sei già morto?» Ed egli a me: «Come il mio corpo si trovi lassù nel mondo, non so proprio."
Inferno,33,124,"Cotal vantaggio ha questa Tolomea, che spesse volte l’anima ci cade innanzi ch’Atropòs mossa le dea.","La Tolomea ha questo vantaggio, che spesso l’anima vi cade prima che Àtropo l’abbia spinta."
Inferno,33,127,"E perché tu più volentier mi rade le ‘nvetriate lagrime dal volto, sappie che, tosto che l’anima trade","E, affinché più volentieri tu mi liberi tutto il viso dalle lacrime ghiacciate, sappi che, non appena l’anima tradisce,"
Inferno,33,130,"come fec’io, il corpo suo l’è tolto da un demonio, che poscia il governa mentre che ‘l tempo suo tutto sia vòlto.","come feci io, viene privata del corpo da un demonio, il quale poi lo governa mentre trascorre tutto il tempo che deve vivere."
Inferno,33,133,Ella ruina in sì fatta cisterna; e forse pare ancor lo corpo suso de l’ombra che di qua dietro mi verna.,[Poi] essa precipita in questo pozzo. E forse lassù in terra si vede ancora il corpo dell’anima che sverna dietro di me.
Inferno,33,136,"Tu ‘l dei saper, se tu vien pur mo giuso: elli è ser Branca Doria, e son più anni poscia passati ch’el fu sì racchiuso”.","Tu lo devi sapere, se vieni soltanto ora quaggiù: è Branca Doria. Son passati parecchi anni da quando fu così richiuso»."
Inferno,33,139,"“Io credo”, diss’io lui, “che tu m’inganni; ché Branca Doria non morì unquanche, e mangia e bee e dorme e veste panni”.","«Io credo» gli dissi, «che tu m’inganni, perché Branca Doria non è ancor morto, e mangia e beve e dorme e veste panni.»"
Inferno,33,142,"“Nel fosso sù”, diss’el, “de’ Malebranche, là dove bolle la tenace pece, non era ancor giunto Michel Zanche,","«Nella bolgia, che è più sopra, dei Malebranche» egli disse, «là dove bolle la pece tenace, non era ancor giunto Michele Zanche,"
Inferno,33,145,"che questi lasciò il diavolo in sua vece nel corpo suo, ed un suo prossimano che ‘l tradimento insieme con lui fece.",che questi lasciò il diavolo al suo posto nel suo corpo. Così fece anche un suo parente che tradì con lui.
Inferno,33,148,Ma distendi oggimai in qua la mano; aprimi li occhi”. E io non gliel’apersi; e cortesia fu lui esser villano.,"Ora però stendi la mano verso di me ed àprimi gli occhi.» Io non glieli apersi, e cortesia fu esser villano con lui."
Inferno,33,151,"Ahi Genovesi, uomini diversi d’ogne costume e pien d’ogne magagna, perché non siete voi del mondo spersi?","Ahi, o genovesi, uomini alieni da ogni buon costume e pieni di ogni magagna, perché non siete eliminati dal mondo?"
Inferno,33,154,"Ché col peggiore spirto di Romagna trovai di voi un tal, che per sua opra in anima in Cocito già si bagna,","Con il peggior spirito di Romagna io trovai uno di voi , che per la sua opera di traditore con l’anima già si bagna in Cocìto"
Inferno,33,157,e in corpo par vivo ancor di sopra.,e con il corpo appare ancor vivo sulla terra.
Inferno,34,1,"“Vexilla regis prodeunt inferni verso di noi; però dinanzi mira”, disse ‘l maestro mio “se tu ‘l discerni”.","«I vessilli del re dell’Inferno avanzano verso di noi, perciò guarda avanti» disse il mio maestro, «[per vedere] se riesci a distinguerlo [in questa oscurità].»"
Inferno,34,4,"Come quando una grossa nebbia spira, o quando l’emisperio nostro annotta, par di lungi un molin che ‘l vento gira,","Come quando una grossa nebbia si leva o quando nel nostro emisfero si fa notte, appare in lontananza un mulino che il vento fa girare,"
Inferno,34,7,veder mi parve un tal dificio allotta; poi per lo vento mi ristrinsi retro al duca mio; ché non lì era altra grotta.,"allora mi parve di vedere un tale ordigno. Poi per il vento mi strinsi dietro alla mia guida, perché non vi era altro riparo."
Inferno,34,10,"Già era, e con paura il metto in metro, là dove l’ombre tutte eran coperte, e trasparien come festuca in vetro.",Già ero – e con paura lo metto in versi – là dove le ombre [dei dannati] erano tutte coperte [dal ghiaccio] e trasparivano come pagliuzze nel vetro.
Inferno,34,13,"Altre sono a giacere; altre stanno erte, quella col capo e quella con le piante; altra, com’arco, il volto a’ piè rinverte.","Alcune son distese; altre stanno dritte, ora con il capo ora con le piante dei piedi; altre, come un arco, piegano il volto verso i piedi."
Inferno,34,16,"Quando noi fummo fatti tanto avante, ch’al mio maestro piacque di mostrarmi la creatura ch’ebbe il bel sembiante,","Quando ci fummo fatti tanto avanti che al mio maestro piacque di mostrarmi la creatura che ebbe belle sembianze,"
Inferno,34,19,"d’innanzi mi si tolse e fé restarmi, “Ecco Dite”, dicendo, “ed ecco il loco ove convien che di fortezza t’armi”.","mi si tolse davanti e mi fece fermare, dicendo: «Ecco Dite ed ecco il luogo dove conviene che ti armi di coraggio!»."
Inferno,34,22,"Com’io divenni allor gelato e fioco, nol dimandar, lettor, ch’i’ non lo scrivo, però ch’ogne parlar sarebbe poco.","Come io divenni raggelato [per la paura] e con la voce fioca, non domandarmi, o lettore; ed io non te lo descrivo perché ogni parlare sarebbe inadeguato."
Inferno,34,25,"Io non mori’ e non rimasi vivo: pensa oggimai per te, s’hai fior d’ingegno, qual io divenni, d’uno e d’altro privo.","Io non morii e non rimasi vivo: pensa da parte tua, se hai un po’ d’ingegno, come io divenni, privo di vita e privo di morte!"
Inferno,34,28,"Lo ‘mperador del doloroso regno da mezzo ‘l petto uscìa fuor de la ghiaccia; e più con un gigante io mi convegno,",L’imperatore del doloroso regno da metà del petto usciva fuori della ghiacciaia: io mi avvicinavo a un gigante più
Inferno,34,31,che i giganti non fan con le sue braccia: vedi oggimai quant’esser dee quel tutto ch’a così fatta parte si confaccia.,di quanto i giganti non facciano con le sue braccia. Vedi dunque quanto dev’essere [alto] l’intero corpo per esser adatto a tali braccia.
Inferno,34,34,"S’el fu sì bel com’elli è ora brutto, e contra ‘l suo fattore alzò le ciglia, ben dee da lui proceder ogne lutto.","Se egli fu così bello come ora è brutto e se contro il suo creatore alzò le ciglia , deve ben procedere da lui ogni lutto ."
Inferno,34,37,"Oh quanto parve a me gran maraviglia quand’io vidi tre facce a la sua testa! L’una dinanzi, e quella era vermiglia;","Oh quanto grande meraviglia apparve a me, quando io vidi tre facce alla sua testa! Una era davanti ed era rossa ;"
Inferno,34,40,"l’altr’eran due, che s’aggiugnieno a questa sovresso ‘l mezzo di ciascuna spalla, e sé giugnieno al loco de la cresta:","le altre due si aggiungevano a questa sopra la metà di ciascuna spalla e si congiungevano [dietro], al posto della cresta."
Inferno,34,43,"e la destra parea tra bianca e gialla; la sinistra a vedere era tal, quali vegnon di là onde ‘l Nilo s’avvalla.","La faccia di destra appariva [di un colore] tra il bianco e il giallo , quella di sinistra somigliava a coloro che vengono da quella regione da cui il Nilo scende a valle ."
Inferno,34,46,"Sotto ciascuna uscivan due grand’ali, quanto si convenia a tanto uccello: vele di mar non vid’io mai cotali.","Sotto ciascuna testa uscivano due grandi ali, quanto era conveniente ad un uccello così grande: sul mare io non vidi mai vele così enormi!"
Inferno,34,49,"Non avean penne, ma di vispistrello era lor modo; e quelle svolazzava, sì che tre venti si movean da ello:","Esse non avevano penne, ma erano come quelle di pipistrello. Ed agitava quelle ali così che tre venti si muovevano da lui:"
Inferno,34,52,"quindi Cocito tutto s’aggelava. Con sei occhi piangea, e per tre menti gocciava ‘l pianto e sanguinosa bava.",per questo motivo [il lago di] Cocìto era tutto gelato. Con sei occhi piangeva e per tre menti gocciolava il pianto e la bava sanguinosa.
Inferno,34,55,"Da ogne bocca dirompea co’ denti un peccatore, a guisa di maciulla, sì che tre ne facea così dolenti.","Da ogni bocca schiacciava con i denti un peccatore come una gràmola, così che tre ne faceva dolenti."
Inferno,34,58,"A quel dinanzi il mordere era nulla verso ‘l graffiar, che talvolta la schiena rimanea de la pelle tutta brulla.","Per quello davanti il mordere [di Lucifero] era nulla rispetto al graffiare, tanto che talvolta la schiena rimaneva tutta priva della pelle."
Inferno,34,61,"“Quell’anima là sù c’ha maggior pena”, disse ‘l maestro, “è Giuda Scariotto, che ‘l capo ha dentro e fuor le gambe mena.","«Quell’anima lassù, che ha la pena maggiore» disse il maestro, «è Giuda Iscariota, che ha il capo dentro la bocca e dimena le gambe fuori."
Inferno,34,64,"De li altri due c’hanno il capo di sotto, quel che pende dal nero ceffo è Bruto: vedi come si storce, e non fa motto!;","Degli altri due, che pendono con il capo fuori, quel che pende dalla faccia nera è Bruto – vedi come si contorce e non fa parola! –;"
Inferno,34,67,"e l’altro è Cassio che par sì membruto. Ma la notte risurge, e oramai è da partir, ché tutto avem veduto”.","l’altro è Cassio, che appare così tarchiato. Ma la notte ritorna [sulla terra] e ormai si deve partire, perché abbiamo visto tutto [l’inferno].»"
Inferno,34,70,"Com’a lui piacque, il collo li avvinghiai; ed el prese di tempo e loco poste, e quando l’ali fuoro aperte assai,","Come a lui piacque, io mi avvinghiai al suo collo. Egli prese il tempo e il luogo opportuni e, quando le ali furono assai aperte,"
Inferno,34,73,appigliò sé a le vellute coste; di vello in vello giù discese poscia tra ‘l folto pelo e le gelate croste.,si appigliò alle coste villose. Poi di vello in vello discese giù tra il folto pelo e le croste di ghiaccio.
Inferno,34,76,"Quando noi fummo là dove la coscia si volge, a punto in sul grosso de l’anche, lo duca, con fatica e con angoscia,","Quando noi fummo là dove la coscia si piega, al punto [che si trova] sulla sporgenza delle anche, la mia guida, con fatica e con angoscia,"
Inferno,34,79,"volse la testa ov’elli avea le zanche, e aggrappossi al pel com’om che sale, sì che ‘n inferno i’ credea tornar anche.","volse la testa dove aveva le gambe e si aggrappò al pelo come un uomo che sale, così che io credevo di ritornare ancora nell’inferno."
Inferno,34,82,"“Attienti ben, ché per cotali scale”, disse ‘l maestro, ansando com’uom lasso, “conviensi dipartir da tanto male”.","«Tiènti ben stretto [al mio collo], perché per tali scale» disse il maestro ansando come un uomo affaticato, «conviene che ci si allontani da tanto male.»"
Inferno,34,85,"Poi uscì fuor per lo fóro d’un sasso, e puose me in su l’orlo a sedere; appresso porse a me l’accorto passo.","Poi uscì fuori per il fóro di un roccia e mi depose sull’orlo [di quell’apertura] a sedere, quindi diresse verso di me il passo accorto."
Inferno,34,88,"Io levai li occhi e credetti vedere Lucifero com’io l’avea lasciato, e vidili le gambe in sù tenere;",Io levai gli occhi poiché credevo di veder Lucifero come l’avevo lasciato; invece gli vidi tenere le gambe in su.
Inferno,34,91,"e s’io divenni allora travagliato, la gente grossa il pensi, che non vede qual è quel punto ch’io avea passato.","Se io divenni allora tutto agitato e confuso, lo pensi la gente ignorante, la quale non comprende qual è quel punto che io avevo attraversato."
Inferno,34,94,"“Lèvati sù”, disse ‘l maestro, “in piede: la via è lunga e ‘l cammino è malvagio, e già il sole a mezza terza riede”.","«Lèvati su in piedi» disse il maestro, «la via è lunga ed il cammino è malvagio , e già il sole ritorna a mezza ora terza .»"
Inferno,34,97,"Non era camminata di palagio là ‘v’eravam, ma natural burella ch’avea mal suolo e di lume disagio.","Non era una sala di palazzo il luogo dove eravamo, ma una grotta naturale che aveva il suolo ineguale e che mancava di luce."
Inferno,34,100,"“Prima ch’io de l’abisso mi divella, maestro mio”, diss’io quando fui dritto, “a trarmi d’erro un poco mi favella:","«Prima che io mi distacchi dall’abisso, o maestro mio» dissi quando fui dritto [in piedi], «pàrlami un poco, per trarmi da un dubbio:"
Inferno,34,103,"ov’è la ghiaccia? e questi com’è fitto sì sottosopra? e come, in sì poc’ora, da sera a mane ha fatto il sol tragitto?”.","dov’è la ghiacciaia? e come [mai] questi è conficcato così sottosopra? e come, in così poco tempo, il sole ha fatto il tragitto dalla sera alla mattina?»"
Inferno,34,106,"Ed elli a me: “Tu imagini ancora d’esser di là dal centro, ov’io mi presi al pel del vermo reo che ‘l mondo fóra.","Ed egli a me: «Tu immagini ancora di esser di là dal centro [della terra], dove io mi aggrappai al vello del verme malvagio che perfora il mondo."
Inferno,34,109,"Di là fosti cotanto quant’io scesi; quand’io mi volsi, tu passasti ‘l punto al qual si traggon d’ogne parte i pesi.","Tu fosti di là [dal centro] finché io discesi. Quando io mi capovolsi, tu oltrepassasti il punto verso il quale sono attratti da ogni parte [dell’universo] i corpi pesanti."
Inferno,34,112,"E se’ or sotto l’emisperio giunto ch’è contraposto a quel che la gran secca coverchia, e sotto ‘l cui colmo consunto","Ed ora sei giunto sotto l’emisfero [australe] che è opposto a quello [boreale], il quale copre le terre emerse e sotto il cui colmo fu consumato"
Inferno,34,115,fu l’uom che nacque e visse sanza pecca: tu hai i piedi in su picciola spera che l’altra faccia fa de la Giudecca.,l’uomo che nacque e visse senza peccati: tu hai i piedi su un piccolo piano circolare che forma l’altra faccia della Giudecca.
Inferno,34,118,"Qui è da man, quando di là è sera; e questi, che ne fé scala col pelo, fitto è ancora sì come prim’era.","Qui è mattino quando di là è sera; e costui , che ci fece scala con il pelo, è ancora conficcato così com’era prima."
Inferno,34,121,"Da questa parte cadde giù dal cielo; e la terra, che pria di qua si sporse, per paura di lui fé del mar velo,","Da questa parte cadde giù dal cielo; e la terra, che prima di qua si sporse , per paura di lui fece del mare un velo"
Inferno,34,124,"e venne a l’emisperio nostro; e forse per fuggir lui lasciò qui loco vòto quella ch’appar di qua, e sù ricorse”.","e venne nel nostro emisfero. E, forse per fuggire da lui, quella [terra] che appare di qua lasciò qui un luogo vuoto e corse nuovamente in su.»"
Inferno,34,127,"Luogo è là giù da Belzebù remoto tanto quanto la tomba si distende, che non per vista, ma per suono è noto",Laggiù è un luogo lontano da Belzebù tanto quanto la caverna è lunga. Esso è noto non per la vista ma per il suono
Inferno,34,130,"d’un ruscelletto che quivi discende per la buca d’un sasso, ch’elli ha roso, col corso ch’elli avvolge, e poco pende.","di un ruscelletto che qui discende attraverso il buco di una roccia, che esso ha scavato, con il corso che è tortuoso e poco inclinato."
Inferno,34,133,"Lo duca e io per quel cammino ascoso intrammo a ritornar nel chiaro mondo; e sanza cura aver d’alcun riposo,","La mia guida ed io entrammo per quel cammino nascosto, per ritornare nel mondo chiaro. E, senza preoccuparci di alcun riposo,"
Inferno,34,136,"salimmo sù, el primo e io secondo, tanto ch’i’ vidi de le cose belle che porta ‘l ciel, per un pertugio tondo.","salimmo in su, egli davanti ed io dietro, finché per un pertugio rotondo, vidi delle cose belle, che il cielo porta."
Inferno,34,139,E quindi uscimmo a riveder le stelle.,Di qui uscimmo a riveder le stelle.
Purgatorio,1,1,"Per correr miglior acque alza le vele omai la navicella del mio ingegno, che lascia dietro a sé mar sì crudele;","Per correre acque migliori, la navicella del mio ingegno alza ormai le vele e lascia dietro di sé un mare così crudele."
Purgatorio,1,4,e canterò di quel secondo regno dove l’umano spirito si purga e di salire al ciel diventa degno.,"Ora canterò di quel secondo regno, dove lo spirito umano si purga e diventa degno di salire al cielo."
Purgatorio,1,7,"Ma qui la morta poesì resurga, o sante Muse, poi che vostro sono; e qui Caliopè alquanto surga,","Qui però la poesia, che ha cantato i morti [alla grazia divina], risorga, o sante muse, poiché sono vostro. Qui Callìope si alzi un po’ in piedi,"
Purgatorio,1,10,"seguitando il mio canto con quel suono di cui le Piche misere sentiro lo colpo tal, che disperar perdono.","per accompagnare il mio canto con quella musica, di cui le misere Pièridi sentirono talmente la superiorità, che disperarono di sottrarsi alla vendetta [della dea]."
Purgatorio,1,13,"Dolce color d’oriental zaffiro, che s’accoglieva nel sereno aspetto del mezzo, puro infino al primo giro,","Un dolce colore di zaffìro orientale, che avvolgeva l’aria serena e pura sino all’orizzonte,"
Purgatorio,1,16,"a li occhi miei ricominciò diletto, tosto ch’io usci’ fuor de l’aura morta che m’avea contristati li occhi e ‘l petto.","tornò ad allietare i miei occhi, non appena uscii fuori dell’aria morta, che mi aveva rattristato gli occhi ed il petto."
Purgatorio,1,19,"Lo bel pianeto che d’amar conforta faceva tutto rider l’oriente, velando i Pesci ch’erano in sua scorta.","Il bel pianeta , che spinge ad amare, faceva sorridere tutto l’oriente, velando i Pesci , che lo scortavano."
Purgatorio,1,22,"I’ mi volsi a man destra, e puosi mente a l’altro polo, e vidi quattro stelle non viste mai fuor ch’a la prima gente.","Io mi volsi a destra e guardai l’altro polo e vidi quattro stelle , che non furono mai viste, se non dai primi uomini ."
Purgatorio,1,25,"Goder pareva ‘l ciel di lor fiammelle: oh settentrional vedovo sito, poi che privato se’ di mirar quelle!","Il cielo appariva godere della loro luce intensa: oh, povero emisfero settentrionale, che non puoi mirarle!"
Purgatorio,1,28,"Com’io da loro sguardo fui partito, un poco me volgendo a l ‘altro polo, là onde il Carro già era sparito,","Quando distolsi lo sguardo da loro, rivolgendomi un po’ verso l’altro polo , là dove il Carro era già scomparso,"
Purgatorio,1,31,"vidi presso di me un veglio solo, degno di tanta reverenza in vista, che più non dee a padre alcun figliuolo.","vidi presso di me un vecchio tutto solo , degno di tanta riverenza a vederlo, che nessun figlio ne deve di più al padre."
Purgatorio,1,34,"Lunga la barba e di pel bianco mista portava, a’ suoi capelli simigliante, de’ quai cadeva al petto doppia lista.","Portava la barba lunga e brizzolata, simile ai suoi capelli, due ciocche dei quali cadevano sul petto."
Purgatorio,1,37,"Li raggi de le quattro luci sante fregiavan sì la sua faccia di lume, ch’i’ ‘l vedea come ‘l sol fosse davante.","I raggi delle quattro sante stelle gli illuminavano così la sua faccia di luce, che io lo vedevo come se il sole gli stesse davanti."
Purgatorio,1,40,"“Chi siete voi che contro al cieco fiume fuggita avete la pregione etterna?”, diss’el, movendo quelle oneste piume.","«Chi siete voi, che risalendo il corso del ruscelletto sotterraneo siete fuggiti dalla prigione eterna?» egli disse, muovendo la barba veneranda."
Purgatorio,1,43,"“Chi v’ha guidati, o che vi fu lucerna, uscendo fuor de la profonda notte che sempre nera fa la valle inferna?","«Chi vi ha guidati o che cosa vi fece luce, uscendo fuori della notte profonda, che fa sempre nera la valle dell’inferno?"
Purgatorio,1,46,"Son le leggi d’abisso così rotte? o è mutato in ciel novo consiglio, che, dannati, venite a le mie grotte?”.","Le leggi dell’abisso sono state dunque infrante? Oppure in cielo è stato fatto un nuovo decreto, che, dannati, vi permette di venire alle mie rocce?»"
Purgatorio,1,49,"Lo duca mio allor mi diè di piglio, e con parole e con mani e con cenni reverenti mi fé le gambe e ‘l ciglio.","Allora la mia guida mi afferrò e con parole, con mani e con cenni mi fece piegare le ginocchia e chinare il capo in segno di riverenza."
Purgatorio,1,52,"Poscia rispuose lui: “Da me non venni: donna scese del ciel, per li cui prieghi de la mia compagnia costui sovvenni.","Poi rispose: «Non venni di mia iniziativa: una donna scese dal cielo e mi pregò di aiutare costui con la mia presenza. Ma, poiché tu vuoi che spieghiamo qual è la nostra vera condizione, non posso certamente negarti la risposta."
Purgatorio,1,58,"Questi non vide mai l’ultima sera; ma per la sua follia le fu sì presso, che molto poco tempo a volger era.","Costui non vide mai l’ultima sera, ma per sua follia le fu così vicino, che quasi vi era arrivato."
Purgatorio,1,61,"Sì com’io dissi, fui mandato ad esso per lui campare; e non lì era altra via che questa per la quale i’ mi son messo.","Così, come dissi, fui mandato a lui per salvarlo, e non c’era altra via che questa, per la quale mi son messo."
Purgatorio,1,64,Mostrata ho lui tutta la gente ria; e ora intendo mostrar quelli spirti che purgan sé sotto la tua balìa.,"Gli ho mostrata tutta la gente malvagia ed ora intendo mostrargli quegli spiriti, che si purificano sotto la tua autorità."
Purgatorio,1,67,"Com’io l’ho tratto, saria lungo a dirti; de l’alto scende virtù che m’aiuta conducerlo a vederti e a udirti.","Sarebbe troppo lungo dirti come l’ho condotto fin qui. Dal cielo scende una forza, che mi aiuta a condurlo, per vederti e per udirti."
Purgatorio,1,70,"Or ti piaccia gradir la sua venuta: libertà va cercando, ch’è sì cara, come sa chi per lei vita rifiuta.","Ora ti prego di gradire la sua venuta: va cercando la libertà [dell’anima], che è così preziosa, come sa chi rifiuta la vita per essa."
Purgatorio,1,73,"Tu ‘l sai, ché non ti fu per lei amara in Utica la morte, ove lasciasti la vesta ch’al gran dì sarà sì chiara.","Tu lo sai bene, perché per essa non ti fu amara la morte in Utica, dove lasciasti il corpo, che nel gran giorno [della resurrezione dei morti e del giudizio finale] sarà così luminoso."
Purgatorio,1,76,"Non son li editti etterni per noi guasti, ché questi vive, e Minòs me non lega; ma son del cerchio ove son li occhi casti","Gli editti eterni non sono stati violati da noi, perché costui è ancora vivo ed io non sono sotto la giurisdizione di Minosse, ma sono del cerchio , dove sono gli occhi casti"
Purgatorio,1,79,"di Marzia tua, che ‘n vista ancor ti priega, o santo petto, che per tua la tegni: per lo suo amore adunque a noi ti piega.","della tua Marzia, o santo petto, che nell’aspetto ti prega ancora di considerarla tua sposa. Per l’amore, che ella ti porta, piègati al nostro desiderio"
Purgatorio,1,82,"Lasciane andar per li tuoi sette regni; grazie riporterò di te a lei, se d’esser mentovato là giù degni”.","e làsciaci andare per i tuoi sette regni. Io parlerò di te a lei, se vuoi esser ricordato laggiù»."
Purgatorio,1,85,"“Marzia piacque tanto a li occhi miei mentre ch’i’ fu’ di là”, diss’elli allora, “che quante grazie volse da me, fei.","«Marzia piacque tanto ai miei occhi, mentre vissi» egli allora disse, «che feci quanto di gradito volle da me."
Purgatorio,1,88,"Or che di là dal mal fiume dimora, più muover non mi può, per quella legge che fatta fu quando me n’usci’ fora.","Ora, che dimora di là dal mal fiume , non mi può più commuovere, per quella legge [divina] che fu fatta quando uscii fuori [del limbo]."
Purgatorio,1,91,"Ma se donna del ciel ti muove e regge, come tu di’, non c’è mestier lusinghe: bastisi ben che per lei mi richegge.","Ma, se una donna del cielo ti fa andare e ti guida, come tu dici, non occorre che tu mi lusinghi. Basta che tu mi chieda in nome di lei."
Purgatorio,1,94,"Va dunque, e fa che tu costui ricinghe d’un giunco schietto e che li lavi ‘l viso, sì ch’ogne sucidume quindi stinghe;","Va’ dunque, e fa’ in modo di cingere [i fianchi di] costui con un giunco liscio e di lavargli il viso, per togliergli ogni sudiciume,"
Purgatorio,1,97,"ché non si converria, l’occhio sorpriso d’alcuna nebbia, andar dinanzi al primo ministro, ch’è di quei di paradiso.","perché non sarebbe conveniente andare con l’occhio velato da una qualche nebbia davanti al primo ministro [di Dio che incontrerete] , che è di quelli del paradiso."
Purgatorio,1,100,"Questa isoletta intorno ad imo ad imo, là giù colà dove la batte l’onda, porta di giunchi sovra ‘l molle limo;","Quest’isoletta produce giunchi sopra il molle limo, tutt’intorno, proprio sull’orlo della spiaggia, là dove l’onda la batte:"
Purgatorio,1,103,"null’altra pianta che facesse fronda o indurasse, vi puote aver vita, però ch’a le percosse non seconda.","Nessun’altra pianta, che mettesse rami o che sviluppasse il fusto, può vivere qui, perché non asseconda i colpi dei flutti."
Purgatorio,1,106,"Poscia non sia di qua vostra reddita; lo sol vi mosterrà, che surge omai, prendere il monte a più lieve salita”.","Poi non ritornate di qui: il sole, che ormai sorge, vi farà vedere da che parte avviarvi sul monte per una salita più agevole.»"
Purgatorio,1,109,"Così sparì; e io sù mi levai sanza parlare, e tutto mi ritrassi al duca mio, e li occhi a lui drizzai.","Così sparì. Io mi alzai senza parlare, mi strinsi tutto alla mia guida e volsi gli occhi a lei."
Purgatorio,1,112,"El cominciò: “Figliuol, segui i miei passi: volgianci in dietro, ché di qua dichina questa pianura a’ suoi termini bassi”.","Virgilio cominciò a dire: «O figlio, segui i miei passi: ci voltiamo indietro, perché da questa parte la pianura declina verso il mare»."
Purgatorio,1,115,"L’alba vinceva l’ora mattutina che fuggia innanzi, sì che di lontano conobbi il tremolar de la marina.","L’alba vinceva l’ultima ora della notte, che le fuggiva davanti, così che di lontano conobbi il tremolare della marina."
Purgatorio,1,118,"Noi andavam per lo solingo piano com’om che torna a la perduta strada, che ‘nfino ad essa li pare ire in vano.",Noi andammo per la piana solitaria come chi ritorna sulla strada perduta e che fino ad essa pensa di camminare invano.
Purgatorio,1,121,"Quando noi fummo là ‘ve la rugiada pugna col sole, per essere in parte dove, ad orezza, poco si dirada,","Quando noi fummo là dove la rugiada combatte [più a lungo] con il [calore del] sole, poiché si trova in un luogo in cui a causa della brezza evapora [più] lentamente,"
Purgatorio,1,124,"ambo le mani in su l’erbetta sparte soavemente ‘l mio maestro pose: ond’io, che fui accorto di sua arte,","il mio maestro pose delicatamente le mani aperte nell’erba, perciò io, che compresi la sua intenzione,"
Purgatorio,1,127,porsi ver’ lui le guance lagrimose: ivi mi fece tutto discoverto quel color che l’inferno mi nascose.,"gli porsi le guance bagnate di lacrime. Lì mi scoperse completamente quel colorito, che la caligine infernale aveva nascosto."
Purgatorio,1,130,"Venimmo poi in sul lito diserto, che mai non vide navicar sue acque omo, che di tornar sia poscia esperto.","Poi venimmo sulla spiaggia deserta, che non vide mai alcun navigante sperimentare la via del ritorno."
Purgatorio,1,133,"Quivi mi cinse sì com’altrui piacque: oh maraviglia! ché qual elli scelse l’umile pianta, cotal si rinacque","Qui mi cinse [i fianchi], come ad altri piacque. Oh meraviglia!, l’umile pianta rinacque sùbito, completamente uguale, là dove l’aveva strappata."
Purgatorio,2,1,Già era ‘l sole a l’orizzonte giunto lo cui meridian cerchio coverchia Ierusalèm col suo più alto punto;,"Il sole era ormai giunto all’orizzonte del purgatorio, il cui arco meridiano cade su Gerusalemme con il suo punto più alto ;"
Purgatorio,2,4,"e la notte, che opposita a lui cerchia, uscia di Gange fuor con le Bilance, che le caggion di man quando soverchia;","e la notte, che, opposta ad esso, gira intorno alla terra, usciva fuori del Gange con le Bilance , che le cadevano di mano quando diventa più lunga ."
Purgatorio,2,7,"sì che le bianche e le vermiglie guance, là dov’i’ era, de la bella Aurora per troppa etate divenivan rance.","Perciò là, dove io ero, le guance bianche e poi vermiglie della bella Aurora diventavano giallodorate."
Purgatorio,2,10,"Noi eravam lunghesso mare ancora, come gente che pensa a suo cammino, che va col cuore e col corpo dimora.","Noi eravamo ancora lungo il mare, come gente che pensa al suo cammino, che va con il cuore e con il corpo rimane."
Purgatorio,2,13,"Ed ecco, qual, sorpreso dal mattino, per li grossi vapor Marte rosseggia giù nel ponente sovra ‘l suol marino,","Ed ecco che, come verso il mattino Marte rosseggia sulla superficie marina giù ad occidente fra densi vapori,"
Purgatorio,2,16,"cotal m’apparve, s’io ancor lo veggia, un lume per lo mar venir sì ratto, che ‘l muover suo nessun volar pareggia.","così mi apparve, possa rivederlo ancora [dopo la morte]!, una luce venire tanto rapidamente per mare, che nessun uccello vola con la stessa velocità."
Purgatorio,2,19,"Dal qual com’io un poco ebbi ritratto l’occhio per domandar lo duca mio, rividil più lucente e maggior fatto.","Non appena staccai un po’ lo sguardo, per rivolgere una domanda alla mia guida, la rividi più lucente e fatta più grande."
Purgatorio,2,22,"Poi d’ogne lato ad esso m’appario un non sapeva che bianco, e di sotto a poco a poco un altro a lui uscio.","Poi da ambedue i lati mi apparve un non so che di bianco e, sotto questo bianco, a poco a poco ne uscì un altro."
Purgatorio,2,25,"Lo mio maestro ancor non facea motto, mentre che i primi bianchi apparver ali; allor che ben conobbe il galeotto,","Il mio maestro non diceva ancora parola, mentre i primi bianchi apparvero essere le ali; quando fu certo di riconoscere l’angelo nocchiero,"
Purgatorio,2,28,"gridò: “Fa, fa che le ginocchia cali. Ecco l’angel di Dio: piega le mani; omai vedrai di sì fatti officiali.","gridò: «Pièga, pièga le ginocchia! Ecco l’angelo di Dio. Congiungi le mani! D’ora in poi vedrai altri ministri di Dio simili a questo."
Purgatorio,2,31,"Vedi che sdegna li argomenti umani, sì che remo non vuol, né altro velo che l’ali sue, tra liti sì lontani.","Vedi che non usa strumenti umani e che non ha bisogno né di remi né di altre vele, ma soltanto delle sue ali, [per volare] tra lidi così lontani ."
Purgatorio,2,34,"Vedi come l’ha dritte verso ‘l cielo, trattando l’aere con l’etterne penne, che non si mutan come mortal pelo”.","Vedi come le ha puntate verso il cielo, fendendo l’aria con le penne eterne, che non subiscono cambiamenti come quelle mortali»."
Purgatorio,2,37,"Poi, come più e più verso noi venne l’uccel divino, più chiaro appariva: per che l’occhio da presso nol sostenne,","Poi l’uccello divino apparve più luminoso, via via che venne verso di noi, perciò il mio occhio non poté fissarlo da vicino,"
Purgatorio,2,40,"ma chinail giuso; e quei sen venne a riva con un vasello snelletto e leggero, tanto che l’acqua nulla ne ‘nghiottiva.","ma lo chinai a terra. Quello approdò alla riva con una navicella tanto veloce e leggera, che non s’immergeva nemmeno nell’acqua."
Purgatorio,2,43,"Da poppa stava il celestial nocchiero, tal che faria beato pur descripto; e più di cento spirti entro sediero.",Il nocchiero celeste se ne stava a poppa ed era tale che la sola descrizione renderebbe beati; e più di mille spiriti vi sedevano dentro.
Purgatorio,2,46,‘In exitu Israel de Aegypto’ cantavan tutti insieme ad una voce con quanto di quel salmo è poscia scripto.,«Quando il popolo d’Israele uscì dall’Egitto» cantavano tutti insieme ad una voce con i versetti successivi di quel salmo.
Purgatorio,2,49,"Poi fece il segno lor di santa croce; ond’ei si gittar tutti in su la piaggia; ed el sen gì, come venne, veloce.","Poi fece su di loro il segno della santa croce, quindi essi si gettarono tutti sulla spiaggia ed egli se ne andò velocemente, come era venuto."
Purgatorio,2,52,"La turba che rimase lì, selvaggia parea del loco, rimirando intorno come colui che nove cose assaggia.","La folla, che rimase lì, appariva non pratica del luogo e si guardava intorno come chi vede cose nuove."
Purgatorio,2,55,"Da tutte parti saettava il giorno lo sol, ch’avea con le saette conte di mezzo ‘l ciel cacciato Capricorno,","Il sole mandava i suoi raggi in tutte le direzioni e con le sue frecce infallibili aveva cacciato il Capricorno dal centro del cielo,"
Purgatorio,2,58,"quando la nova gente alzò la fronte ver’ noi, dicendo a noi: “Se voi sapete, mostratene la via di gire al monte”.","quando la gente appena arrivata alzò la fronte verso di noi, dicendo: «Se voi la sapete, mostrateci la via per salire sul monte»."
Purgatorio,2,61,E Virgilio rispuose: “Voi credete forse che siamo esperti d’esto loco; ma noi siam peregrin come voi siete.,Virgilio rispose: «Voi forse credete che noi conosciamo questo luogo; siamo invece pellegrini come voi.
Purgatorio,2,64,"Dianzi venimmo, innanzi a voi un poco, per altra via, che fu sì aspra e forte, che lo salire omai ne parrà gioco”.","Giungemmo poco fa, un po’ prima di voi, per un’altra strada, che fu così accidentata e malagevole, che in confronto la salita ci apparirà ormai un gioco»."
Purgatorio,2,67,"L’anime, che si fuor di me accorte, per lo spirare, ch’i’ era ancor vivo, maravigliando diventaro smorte.","Quelle anime, accortesi dal mio respiro che ero ancor vivo, impallidirono per la meraviglia."
Purgatorio,2,70,"E come a messagger che porta ulivo tragge la gente per udir novelle, e di calcar nessun si mostra schivo,","E come la gente accorre intorno a un messaggero che porta un ramoscello d’ulivo, per sentire le notizie, e nessuno si mostra schivo di far calca;"
Purgatorio,2,73,"così al viso mio s’affisar quelle anime fortunate tutte quante, quasi obliando d’ire a farsi belle.","così quelle anime fortunate fissarono tutte insieme gli occhi sul mio volto, quasi dimenticando di andare a farsi belle."
Purgatorio,2,76,"Io vidi una di lor trarresi avante per abbracciarmi con sì grande affetto, che mosse me a far lo somigliante.","Io vidi una di esse farsi avanti per abbracciarmi, con affetto così grande, che mi spinse a fare altrettanto."
Purgatorio,2,79,"Ohi ombre vane, fuor che ne l’aspetto! tre volte dietro a lei le mani avvinsi, e tante mi tornai con esse al petto.","Ohimè, o ombre vane, fuorché nell’aspetto!, tre volte cinsi le mani dietro di lei e per tre volte tornai con esse al mio petto."
Purgatorio,2,82,"Di maraviglia, credo, mi dipinsi; per che l’ombra sorrise e si ritrasse, e io, seguendo lei, oltre mi pinsi.","Allora, credo, mi dipinsi di meraviglia: l’ombra sorrise e si trasse indietro, io mi spinsi avanti, per seguirla."
Purgatorio,2,85,"Soavemente disse ch’io posasse; allor conobbi chi era, e pregai che, per parlarmi, un poco s’arrestasse.","Disse dolcemente che io non cercassi di abbracciarla. Allora io conobbi chi era e la pregai di fermarsi un poco, per parlarmi."
Purgatorio,2,88,"Rispuosemi: “Così com’io t’amai nel mortal corpo, così t’amo sciolta: però m’arresto; ma tu perché vai?”.","Mi rispose: «Come ti amai quando vivevo nel corpo mortale, così ti amo ora, che ne sono libera; perciò mi fermo. Ma tu perché vai [per questa spiaggia]?»."
Purgatorio,2,91,"“Casella mio, per tornar altra volta là dov’io son, fo io questo viaggio”, diss’io; “ma a te com’è tanta ora tolta?”.","«O Casella mio, io faccio questo viaggio per ritornare un’altra volta qui , dove ora mi trovo» dissi. «Tu invece perché giungi a purificarti soltanto adesso?»"
Purgatorio,2,94,"Ed elli a me: “Nessun m’è fatto oltraggio, se quei che leva quando e cui li piace, più volte m’ha negato esto passaggio;","Ed egli a me: «Non mi è stato fatto alcun torto, se l’angelo che prende quando vuole e chi vuole ha rifiutato più volte di trasportarmi,"
Purgatorio,2,97,"ché di giusto voler lo suo si face: veramente da tre mesi elli ha tolto chi ha voluto intrar, con tutta pace.","perché il suo volere procede da quello divino, che è sempre giusto. Ma da tre mesi egli ha accolto nella navicella chi ha voluto entrare, senza opporsi."
Purgatorio,2,100,"Ond’io, ch’era ora a la marina vòlto dove l’acqua di Tevero s’insala, benignamente fu’ da lui ricolto.","Perciò io, che allora stavo [in attesa] guardando il mare, dove l’acqua del Tevere diventa salata, fui benignamente accolto da lui."
Purgatorio,2,103,"A quella foce ha elli or dritta l’ala, però che sempre quivi si ricoglie qual verso Acheronte non si cala”.","Ora ha volto le ali verso quella foce, perché qui si raccoglie sempre chiunque non si cala verso Acherónte»."
Purgatorio,2,106,"E io: “Se nuova legge non ti toglie memoria o uso a l’amoroso canto che mi solea quetar tutte mie doglie,","Ed io: «Se una legge nuova non ti ha fatto dimenticare e non t’impedisce di cantare quelle canzoni d’amore, con cui solevi placare tutti i miei dolori,"
Purgatorio,2,109,"di ciò ti piaccia consolare alquanto l’anima mia, che, con la sua persona venendo qui, è affannata tanto!”.","ti piaccia di consolare un po’ la mia anima, che, venendo qui [con il corpo], è tanto affannata!»."
Purgatorio,2,112,"‘Amor che ne la mente mi ragiona’ cominciò elli allor sì dolcemente, che la dolcezza ancor dentro mi suona.","«L’amore, che mi parla nel ricordo» egli cominciò allora così dolcemente, che la dolcezza mi risuona ancora dentro."
Purgatorio,2,115,"Lo mio maestro e io e quella gente ch’eran con lui parevan sì contenti, come a nessun toccasse altro la mente.","Il mio maestro, io e quella gente, che era con lui, apparivamo così contenti, come se non avessimo altri pensieri."
Purgatorio,2,118,"Noi eravam tutti fissi e attenti a le sue note; ed ecco il veglio onesto gridando: “Che è ciò, spiriti lenti?","Noi eravamo tutti fissi ed attenti alle sue note, quando il vecchio ed onorato Catone gridò: «Che cosa fate, o spiriti lenti?"
Purgatorio,2,121,"qual negligenza, quale stare è questo? Correte al monte a spogliarvi lo scoglio ch’esser non lascia a voi Dio manifesto”.","Quale negligenza, quale indugio è questo? Correte al monte, per spogliarvi della scorza , che v’impedisce di veder Dio»."
Purgatorio,2,124,"Come quando, cogliendo biado o loglio, li colombi adunati a la pastura, queti, sanza mostrar l’usato orgoglio,","Come quando, per beccar granelli di biada e di loglio, i colombi radunati per il pasto, quieti e senza il consueto atteggiamento impettito,"
Purgatorio,2,127,"se cosa appare ond’elli abbian paura, subitamente lasciano star l’esca, perch’assaliti son da maggior cura;","se appare qualcosa, di cui abbiano paura, immediatamente lasciano stare il cibo, perché sono assaliti da una preoccupazione maggiore;"
Purgatorio,2,130,"così vid’io quella masnada fresca lasciar lo canto, e fuggir ver’ la costa, com’om che va, né sa dove riesca:","così io vidi quelle anime appena giunte interrompere l’[ascolto del] canto e precipitarsi verso la salita, come un uomo che va e che non conosce la meta."
Purgatorio,2,133,né la nostra partita fu men tosta.,La nostra partenza non fu meno rapida.
Purgatorio,3,1,"Avvegna che la subitana fuga dispergesse color per la campagna, rivolti al monte ove ragion ne fruga,","Anche se la fuga improvvisa aveva disperso quelle anime per la campagna, in direzione del monte, dove la giustizia le purifica,"
Purgatorio,3,4,i’ mi ristrinsi a la fida compagna: e come sare’ io sanza lui corso? chi m’avria tratto su per la montagna?,io mi strinsi al compagno fidato: come sarei potuto correr via senza di lui? chi mi avrebbe tratto su per la montagna?
Purgatorio,3,7,"El mi parea da sé stesso rimorso: o dignitosa coscienza e netta, come t’è picciol fallo amaro morso!","Egli mi appariva punto dal rimorso [per il breve indugio]: o coscienza dignitosa e limpida, come un piccolo errore ti fa provare un amaro morso!"
Purgatorio,3,10,"Quando li piedi suoi lasciar la fretta, che l’onestade ad ogn’atto dismaga, la mente mia, che prima era ristretta,","Quando i suoi piedi lasciarono quella fretta, che toglie il decoro ad ogni azione, la mia mente, che prima era concentrata [su Casella e su Catone],"
Purgatorio,3,13,"lo ‘ntento rallargò, sì come vaga, e diedi ‘l viso mio incontr’al poggio che ‘nverso ‘l ciel più alto si dislaga.","allargò l’attenzione al viaggio, desiderosa di cose nuove, e rivolsi gli occhi al monte che s’innalza verso il cielo più di ogni altro."
Purgatorio,3,16,"Lo sol, che dietro fiammeggiava roggio, rotto m’era dinanzi a la figura, ch’avea in me de’ suoi raggi l’appoggio.","Il sole, che fiammeggiava rosso dietro di noi, era interrotto davanti alla mia persona, sulla quale si appoggiavano i suoi raggi."
Purgatorio,3,19,"Io mi volsi dallato con paura d’essere abbandonato, quand’io vidi solo dinanzi a me la terra oscura;","Io mi volsi di lato con la paura di essere abbandonato, quando vidi la terra oscura soltanto davanti a me."
Purgatorio,3,22,"e ‘l mio conforto: “Perché pur diffidi?”, a dir mi cominciò tutto rivolto; “non credi tu me teco e ch’io ti guidi?",Il mio conforto: «Perché non ti fidi ancora?» cominciò a dire rivolgendosi a me con tutta la persona. «Non mi credi con te e che ti guidi?
Purgatorio,3,25,"Vespero è già colà dov’è sepolto lo corpo dentro al quale io facea ombra: Napoli l’ha, e da Brandizio è tolto.","È già sera là dove è sepolto il mio corpo, dentro il quale io facevo ombra: è a Napoli e vi è stato trasportato da Brindisi."
Purgatorio,3,28,"Ora, se innanzi a me nulla s’aombra, non ti maravigliar più che d’i cieli che l’uno a l’altro raggio non ingombra.","Ora, se davanti a me non c’è alcuna ombra, non ti meravigliare più di quanto non ti meravigli che i cieli lascino passare l’uno all’altro i raggi [di luce]."
Purgatorio,3,31,"A sofferir tormenti, caldi e geli simili corpi la Virtù dispone che, come fa, non vuol ch’a noi si sveli.","La virtù divina dispone i corpi simili al mio a soffrire tormenti, caldi e geli; e, come fa, non vuole che a noi sia svelato."
Purgatorio,3,34,Matto è chi spera che nostra ragione possa trascorrer la infinita via che tiene una sustanza in tre persone.,"Matto è chi spera che la nostra ragione possa percorrere interamente la via infinita che tiene [Dio, che è] una sostanza in tre persone."
Purgatorio,3,37,"State contenti, umana gente, al quia; ché se potuto aveste veder tutto, mestier non era parturir Maria;","O genti umane, accontentatevi di sapere che le cose stanno così, perché, se aveste potuto veder tutto, non sarebbe stato necessario che Maria partorisse Cristo."
Purgatorio,3,40,"e disiar vedeste sanza frutto tai che sarebbe lor disio quetato, ch’etternalmente è dato lor per lutto:","Perciò vedeste desiderare invano quei pensatori che avrebbero voluto placare il loro desiderio [di conoscenza], che invece devono scontare eternamente [nel limbo]:"
Purgatorio,3,43,"io dico d’Aristotile e di Plato e di molt’altri”; e qui chinò la fronte, e più non disse, e rimase turbato.","parlo di Aristotele e di Platone e di molti altri.» Qui chinò la fronte e più non disse, venendo preso da turbamento."
Purgatorio,3,46,"Noi divenimmo intanto a piè del monte; quivi trovammo la roccia sì erta, che ‘ndarno vi sarien le gambe pronte.","Noi giungemmo intanto al piè del monte; qui trovammo la roccia così scoscesa, che invano avremmo cercato di salire."
Purgatorio,3,49,"Tra Lerice e Turbìa la più diserta, la più rotta ruina è una scala, verso di quella, agevole e aperta.","Al confronto, la costiera più deserta e più dirupata tra Lèrici e Turbìa è una scala agevole e larga."
Purgatorio,3,52,"“Or chi sa da qual man la costa cala”, disse ‘l maestro mio fermando ‘l passo, “sì che possa salir chi va sanz’ala?”.","«Ora chi sa da che parte la costa è meno ripida» disse il mio maestro fermandosi, «così che possa salirla chi va senz’ali?»"
Purgatorio,3,55,"E mentre ch’e’ tenendo ‘l viso basso essaminava del cammin la mente, e io mirava suso intorno al sasso,","Mentre egli con il viso abbassato rifletteva sul cammino e io guardavo in alto le pendici del monte,"
Purgatorio,3,58,"da man sinistra m’apparì una gente d’anime, che movieno i piè ver’ noi, e non pareva, sì venian lente.","alla mia sinistra comparve una schiera d’anime, che camminavano verso di noi, ma che sembravano ferme, tanto avanzavano lentamente."
Purgatorio,3,61,"“Leva”, diss’io, “maestro, li occhi tuoi: ecco di qua chi ne darà consiglio, se tu da te medesmo aver nol puoi”.","«O maestro» dissi, «alza gli occhi. Ecco qui chi ci darà consiglio, se tu non puoi averlo da te.»"
Purgatorio,3,64,"Guardò allora, e con libero piglio rispuose: “Andiamo in là, ch’ei vegnon piano; e tu ferma la spene, dolce figlio”.","Allora egli guardò e con fare deciso rispose: «Andiamo in là, perché esse vengono [troppo] piano. Tu intanto, o dolce figlio, conferma la speranza [che troveremo la salita]»."
Purgatorio,3,67,"Ancora era quel popol di lontano, i’ dico dopo i nostri mille passi, quanto un buon gittator trarria con mano,","Dopo un migliaio di passi quel popolo era ancora lontano io dico quanto un buon lanciatore scaglierebbe una pietra con la mano,"
Purgatorio,3,70,"quando si strinser tutti ai duri massi de l’alta ripa, e stetter fermi e stretti com’a guardar, chi va dubbiando, stassi.","quando si strinsero tutte alla parete rocciosa del monte e rimasero ferme e strette l’una all’altra, come se ne sta a guardare chi è preso da dubbi."
Purgatorio,3,73,"“O ben finiti, o già spiriti eletti”, Virgilio incominciò, “per quella pace ch’i’ credo che per voi tutti s’aspetti,","«O spiriti morti in grazia di Dio, o spiriti già destinati al paradiso» Virgilio incominciò, «per quella pace che, io credo, voi tutti aspettate,"
Purgatorio,3,76,ditene dove la montagna giace sì che possibil sia l’andare in suso; ché perder tempo a chi più sa più spiace”.,"diteci dove la montagna è meno ripida, così che sia possibile salire, perché perder tempo a chi più sa più dispiace.»"
Purgatorio,3,79,"Come le pecorelle escon del chiuso a una, a due, a tre, e l’altre stanno timidette atterrando l’occhio e ‘l muso;","Come le pecorelle escono dall’ovile ad una ad una, a due a due, a tre, e le altre stanno timidette con l’occhio e il muso abbassato a terra,"
Purgatorio,3,82,"e ciò che fa la prima, e l’altre fanno, addossandosi a lei, s’ella s’arresta, semplici e quete, e lo ‘mperché non sanno;","e ciò che fa la prima fanno anche le altre, addossandosi a lei, se si ferma, [rimanendo] semplici e tranquille, senza sapere perché;"
Purgatorio,3,85,"sì vid’io muovere a venir la testa di quella mandra fortunata allotta, pudica in faccia e ne l’andare onesta.","così io vidi allora muoversi per venire verso di noi la prima fila di quella schiera fortunata, pudìca in faccia e dignitosa nei movimenti."
Purgatorio,3,88,"Come color dinanzi vider rotta la luce in terra dal mio destro canto, sì che l’ombra era da me a la grotta,","Le prime anime, quando videro per terra la luce del sole interrotta alla mia destra, così che la mia ombra si proiettava sulla parete rocciosa,"
Purgatorio,3,91,"restaro, e trasser sé in dietro alquanto, e tutti li altri che venieno appresso, non sappiendo ‘l perché, fenno altrettanto.","si arrestarono e si ritrassero un po’ indietro. Tutte le altre, che venivano dietro, pur non sapendo il motivo, fecero altrettanto."
Purgatorio,3,94,“Sanza vostra domanda io vi confesso che questo è corpo uman che voi vedete; per che ‘l lume del sole in terra è fesso.,"«Senza che lo domandiate, vi dico apertamente che questo che vedete è il corpo di un uomo; perciò la luce del sole è rotta per terra."
Purgatorio,3,97,"Non vi maravigliate, ma credete che non sanza virtù che da ciel vegna cerchi di soverchiar questa parete”.","Non meravigliàtevi, ma state ben sicuri che soltanto con l’aiuto proveniente dal cielo egli cerca di salire questa parete impervia.»"
Purgatorio,3,100,"Così ‘l maestro; e quella gente degna “Tornate”, disse, “intrate innanzi dunque”, coi dossi de le man faccendo insegna.",Così disse il maestro. Quella gente destinata alla beatitudine disse: «Tornate indietro e procedete davanti a noi». E ci fece cenno con il dorso della mano.
Purgatorio,3,103,"E un di loro incominciò: “Chiunque tu se’, così andando, volgi ‘l viso: pon mente se di là mi vedesti unque”.","Uno di loro incominciò: «Chiunque tu sia, pur continuando il cammino, volgi lo sguardo a me, cerca di ricordare se di là mi vedesti mai»."
Purgatorio,3,106,"Io mi volsi ver lui e guardail fiso: biondo era e bello e di gentile aspetto, ma l’un de’ cigli un colpo avea diviso.","Io mi volsi verso di lui e lo guardai fisso: era biondo e bello e di gentile aspetto, ma un colpo di spada gli aveva tagliato uno dei cigli."
Purgatorio,3,109,"Quand’io mi fui umilmente disdetto d’averlo visto mai, el disse: “Or vedi”; e mostrommi una piaga a sommo ‘l petto.","Quando io risposi cortesemente che non l’avevo visto mai, egli disse: «Ora osserva qui» e mi fece vedere una ferita in mezzo al petto."
Purgatorio,3,112,"Poi sorridendo disse: “Io son Manfredi, nepote di Costanza imperadrice; ond’io ti priego che, quando tu riedi,","Poi sorridendo disse: «Io son Manfredi di Svevia, nipote dell’imperatrice Costanza d’Altavilla, perciò io ti prego, quando ritorni sulla terra,"
Purgatorio,3,115,"vadi a mia bella figlia, genitrice de l’onor di Cicilia e d’Aragona, e dichi ‘l vero a lei, s’altro si dice.","di andar dalla mia bella figlia, madre del re di Sicilia e del re di Aragona e di dirle il vero , se [nel mondo dei vivi] si dice diversamente."
Purgatorio,3,118,"Poscia ch’io ebbi rotta la persona di due punte mortali, io mi rendei, piangendo, a quei che volontier perdona.","Dopo che ebbi il corpo ferito da due colpi mortali, io piansi le mie colpe e mi rivolsi a colui che perdona volentieri ."
Purgatorio,3,121,"Orribil furon li peccati miei; ma la bontà infinita ha sì gran braccia, che prende ciò che si rivolge a lei.","I miei peccati furono orribili, ma la bontà infinita [di Dio] è così grande, che accoglie chiunque si rivolge ad essa."
Purgatorio,3,124,"Se ‘l pastor di Cosenza, che a la caccia di me fu messo per Clemente allora, avesse in Dio ben letta questa faccia,","Se il vescovo di Cosenza, che allora fu mandato a perseguitarmi dal papa Clemente IV, avesse ben considerato questo aspetto di Dio ,"
Purgatorio,3,127,"l’ossa del corpo mio sarieno ancora in co del ponte presso a Benevento, sotto la guardia de la grave mora.","le ossa del mio corpo sarebbero ancora in capo al ponte presso Benevento, sotto la custodia di un pesante mucchio di sassi."
Purgatorio,3,130,"Or le bagna la pioggia e move il vento di fuor dal regno, quasi lungo ‘l Verde, dov’e’ le trasmutò a lume spento.","Ora le bagna la pioggia e le muove il vento fuori del regno di Napoli, quasi lungo il Verde , dove egli le fece trasportare a lume spento."
Purgatorio,3,133,"Per lor maladizion sì non si perde, che non possa tornar, l’etterno amore, mentre che la speranza ha fior del verde.","Per le scomuniche del papa e dei vescovi l’amore eterno non si può perdere a tal punto che non possa tornare, finché c’è un filo di speranza."
Purgatorio,3,136,"Vero è che quale in contumacia more di Santa Chiesa, ancor ch’al fin si penta, star li convien da questa ripa in fore,","È vero che chi muore in contumacia di santa Chiesa, anche se in fin di vita si pente, deve rimanere escluso dal monte"
Purgatorio,3,139,"per ognun tempo ch’elli è stato, trenta, in sua presunzion, se tal decreto più corto per buon prieghi non diventa.","trenta volte il periodo di tempo in cui è rimasto nella sua ostinata superbia, se tale tempo, stabilito dalla legge divina, non viene accorciato dalle buone preghiere ."
Purgatorio,3,142,"Vedi oggimai se tu mi puoi far lieto, revelando a la mia buona Costanza come m’hai visto, e anco esto divieto;","Vedi ora se tu mi puoi far contento, rivelando alla mia buona Costanza che mi hai visto salvo ed anche [che devo sottostare a] questo divieto,"
Purgatorio,3,145,ché qui per quei di là molto s’avanza”.,perché qui si avanza molto [nell’espiazione della pena] grazie alle preghiere dei vivi».
Purgatorio,4,1,"Quando per dilettanze o ver per doglie, che alcuna virtù nostra comprenda l’anima bene ad essa si raccoglie,","Quando per impressioni gradevoli o dolorose, che una nostra facoltà riceva in sé, l’anima si concentra tutta in essa,"
Purgatorio,4,4,par ch’a nulla potenza più intenda; e questo è contra quello error che crede ch’un’anima sovr’altra in noi s’accenda.,"[allora] appare che non intenda più alcun’altra facoltà. E questo [fatto] è contro quell’errore , che crede che in noi un’anima si accenda sopra un’altra."
Purgatorio,4,7,"E però, quando s’ode cosa o vede che tegna forte a sé l’anima volta, vassene ‘l tempo e l’uom non se n’avvede;","E perciò, quando si ode o si vede una cosa che attiri fortemente su di sé l’anima, se ne va il tempo, e l’uomo non se ne accorge,"
Purgatorio,4,10,"ch’altra potenza è quella che l’ascolta, e altra è quella c’ha l’anima intera: questa è quasi legata, e quella è sciolta.","perché una facoltà è quella che avverte il tempo, un’altra quella che raccoglie l’anima intera: questa è quasi legata [all’anima], quella ne è sciolta."
Purgatorio,4,13,"Di ciò ebb’io esperienza vera, udendo quello spirto e ammirando; ché ben cinquanta gradi salito era",Io ebbi una vera esperienza di ciò ascoltando quello spirito e meravigliandomi [di ciò che diceva]. Così di ben cinquanta gradi era salito il sole
Purgatorio,4,16,"lo sole, e io non m’era accorto, quando venimmo ove quell’anime ad una gridaro a noi: “Qui è vostro dimando”.","– ed io non me n’ero accorto –, quando venimmo dove quelle anime tutte insieme gridarono a noi: «Questa è la strada di cui ci avete domandato»."
Purgatorio,4,19,"Maggiore aperta molte volte impruna con una forcatella di sue spine l’uom de la villa quando l’uva imbruna,","L’uomo del contado molte volte chiude con una piccola forcata di spine, quando l’uva imbruna , un’apertura più grande di quella"
Purgatorio,4,22,"che non era la calla onde saline lo duca mio, e io appresso, soli, come da noi la schiera si partìne.","che era il varco per dove salì la mia guida, ed io dietro, soli, non appena la schiera [delle anime] si allontanò da noi."
Purgatorio,4,25,"Vassi in Sanleo e discendesi in Noli, montasi su in Bismantova ‘n Cacume con esso i piè; ma qui convien ch’om voli;","Si va a San Leo, si discende a Noli, si sale a Bismantova e sul monte Caccùme soltanto a piedi, ma qui convien che l’uomo voli"
Purgatorio,4,28,"dico con l’ale snelle e con le piume del gran disio, di retro a quel condotto che speranza mi dava e facea lume.","– io dico con le ali snelle e con le piume del grande desiderio – dietro a quella guida, che mi dava speranza e mi faceva vedere la via."
Purgatorio,4,31,"Noi salavam per entro ‘l sasso rotto, e d’ogne lato ne stringea lo stremo, e piedi e man volea il suol di sotto.","Noi salimmo dentro la spaccatura della roccia e da ogni lato ci stringeva la parete, tanto che il terreno richiedeva [che ci aiutassimo con] i piedi e le mani."
Purgatorio,4,34,"Poi che noi fummo in su l’orlo suppremo de l’alta ripa, a la scoperta piaggia, “Maestro mio”, diss’io, “che via faremo?”.","Dopo che fummo sul margine superiore dell’alta ripa, nel pendìo ormai visibile: «O maestro mio» io dissi, «che via faremo?»."
Purgatorio,4,37,"Ed elli a me: “Nessun tuo passo caggia; pur su al monte dietro a me acquista, fin che n’appaia alcuna scorta saggia”.","Ed egli a me: «Non cambiar [direzione a]i tuoi passi, continua a camminare dietro di me sempre verso il monte, finché non ci appaia una saggia guida»."
Purgatorio,4,40,"Lo sommo er’alto che vincea la vista, e la costa superba più assai che da mezzo quadrante a centro lista.","La sommità [del monte] era così alta, che vinceva la vista , ed il fianco era assai più ripido del raggio che da mezzo quadrante va al centro [del cerchio]."
Purgatorio,4,43,"Io era lasso, quando cominciai: “O dolce padre, volgiti, e rimira com’io rimango sol, se non restai”.","Io ero stanco, quando cominciai: «O dolce padre, vòlgiti e guarda come io rimango solo, se tu non ti fermi»."
Purgatorio,4,46,"“Figliuol mio”, disse, “infin quivi ti tira”, additandomi un balzo poco in sùe che da quel lato il poggio tutto gira.","«O figlio mio, trascìnati fin qui» disse additandomi un ripiano poco più in su, che da quel lato girava tutto il monte."
Purgatorio,4,49,"Sì mi spronaron le parole sue, ch’i’ mi sforzai carpando appresso lui, tanto che ‘l cinghio sotto i piè mi fue.","Così mi spronarono le sue parole che mi sforzai, salendo a carponi dietro di lui, finché il ripiano non mi fu sotto i piedi."
Purgatorio,4,52,"A seder ci ponemmo ivi ambedui vòlti a levante ond’eravam saliti, che suole a riguardar giovare altrui.","Lì ci ponemmo ambedue a sedere, rivolti ad oriente, da dove eravamo saliti, perché di solito giova riguardare [la strada percorsa]."
Purgatorio,4,55,"Li occhi prima drizzai ai bassi liti; poscia li alzai al sole, e ammirava che da sinistra n’eravam feriti.","Prima diressi gli occhi alla spiaggia sottostante, poi li alzai verso il sole, e guardavo meravigliato che ci colpisse da sinistra."
Purgatorio,4,58,"Ben s’avvide il poeta ch’io stava stupido tutto al carro de la luce, ove tra noi e Aquilone intrava.","Ben s’accorse il poeta che io stavo tutto stupito [rivolto] al carro della luce , che s’inoltrava tra noi e il vento Aquilone ."
Purgatorio,4,61,"Ond’elli a me: “Se Castore e Poluce fossero in compagnia di quello specchio che sù e giù del suo lume conduce,","Perciò mi disse: «Se Castore e Polluce fossero in congiunzione di quello specchio che rischiara con la sua luce l’emisfero settentrionale e meridionale [della terra],"
Purgatorio,4,64,"tu vedresti il Zodiaco rubecchio ancora a l’Orse più stretto rotare, se non uscisse fuor del cammin vecchio.","tu vedresti lo Zodiaco rosseggiante ruotare ancor più vicino alle due Orse , se non uscisse fuori del vecchio cammino."
Purgatorio,4,67,"Come ciò sia, se ‘l vuoi poter pensare, dentro raccolto, imagina Siòn con questo monte in su la terra stare","Se, tutto raccolto in te, vuoi poter pensare come ciò avvenga, immagina che Gerusalemme stia sulla terra con questo monte"
Purgatorio,4,70,"sì, ch’amendue hanno un solo orizzòn e diversi emisperi; onde la strada che mal non seppe carreggiar Fetòn,","in modo che ambedue abbiano lo stesso orizzonte ed emisferi opposti; perciò la strada, che Fetónte – male per lui! – non seppe percorrere con il carro [del padre Apollo],"
Purgatorio,4,73,"vedrai come a costui convien che vada da l’un, quando a colui da l’altro fianco, se lo ‘ntelletto tuo ben chiaro bada”.","vedrai come rispetto a questo monte convien che vada da una parte, mentre rispetto a Gerusalemme [convien che vada] dall’altra, se il tuo intelletto riesce a veder chiaramente»."
Purgatorio,4,76,"“Certo, maestro mio,”, diss’io, “unquanco non vid’io chiaro sì com’io discerno là dove mio ingegno parea manco,","«Certamente, o maestro mio» dissi, «io non vidi mai chiaro come ora discerno là, dove il mio intelletto appariva incapace di capire,"
Purgatorio,4,79,"che ‘l mezzo cerchio del moto superno, che si chiama Equatore in alcun’arte, e che sempre riman tra ‘l sole e ‘l verno,",che il cerchio mediano del cielo stellato – che in astronomia si chiama equatore e che rimane sempre tra l’estate e l’inverno –
Purgatorio,4,82,"per la ragion che di’, quinci si parte verso settentrion, quanto li Ebrei vedevan lui verso la calda parte.","per la ragione che dici parte da qui verso settentrione, mentre gli ebrei lo vedevano verso la parte calda [della terra; cioè verso meridione]."
Purgatorio,4,85,"Ma se a te piace, volontier saprei quanto avemo ad andar; ché ‘l poggio sale più che salir non posson li occhi miei”.","Ma, se a te piace [rispondermi], saprei volentieri quanta strada dovremo percorrere, perché il monte sale più di quanto non possano salire i miei occhi.»"
Purgatorio,4,88,"Ed elli a me: “Questa montagna è tale, che sempre al cominciar di sotto è grave; e quant’om più va sù, e men fa male.","Ed egli a me: «Questa montagna è tale, che è sempre faticosa, quando si comincia dal basso; ma, quanto più si sale, tanto meno fa male ."
Purgatorio,4,91,"Però, quand’ella ti parrà soave tanto, che sù andar ti fia leggero com’a seconda giù andar per nave,","Perciò, quando essa ti apparirà tanto dolce, che l’andar su ti sarà leggero – come l’andar giù, secondando la corrente, per la nave –,"
Purgatorio,4,94,"allor sarai al fin d’esto sentiero; quivi di riposar l’affanno aspetta. Più non rispondo, e questo so per vero”.","allora sarai alla fine di questo sentiero. Qui férmati, per riposar l’affanno [della salita]. Non dico altro; e questo [che ho detto] so che è vero»."
Purgatorio,4,97,"E com’elli ebbe sua parola detta, una voce di presso sonò: “Forse che di sedere in pria avrai distretta!”.","E, come ebbe finito di parlare, una voce risuonò lì vicino: «Forse avrai bisogno di sederti, prima [di arrivare lassù]!»."
Purgatorio,4,100,"Al suon di lei ciascun di noi si torse, e vedemmo a mancina un gran petrone, del qual né io né ei prima s’accorse.","Al suono di lei ciascuno di noi si voltò, e vedemmo a sinistra un gran pietrone, del quale prima né io né egli ci eravamo accorti."
Purgatorio,4,103,Là ci traemmo; e ivi eran persone che si stavano a l’ombra dietro al sasso come l’uom per negghienza a star si pone.,"Ci spostammo là. Qui c’erano persone che stavano all’ombra dietro alla roccia, come l’uomo per negligenza si mette a stare."
Purgatorio,4,106,"E un di lor, che mi sembiava lasso, sedeva e abbracciava le ginocchia, tenendo ‘l viso giù tra esse basso.","E uno di loro, che mi sembrava stanco, sedeva ed abbracciava le ginocchia, tenendo il viso giù basso tra esse."
Purgatorio,4,109,"“O dolce segnor mio”, diss’io, “adocchia colui che mostra sé più negligente che se pigrizia fosse sua serocchia”.","«O mio dolce signore» io dissi, «guarda colui che si mostra più negligente che se la pigrizia fosse sua sorella!»"
Purgatorio,4,112,"Allor si volse a noi e puose mente, movendo ‘l viso pur su per la coscia, e disse: “Or va tu sù, che se’ valente!”.","Allora [quell’anima] si rivolse a noi e ci prestò attenzione, muovendo il capo [un po’] su per la coscia, e disse: «Ora va’ tu su, che sei bravo!»."
Purgatorio,4,115,"Conobbi allor chi era, e quella angoscia che m’avacciava un poco ancor la lena, non m’impedì l’andare a lui; e poscia","Allora conobbi chi era, e quell’angoscia, che mi accelerava ancora un poco il respiro, non m’impedì d’andare fino a lui; e, dopo"
Purgatorio,4,118,"ch’a lui fu’ giunto, alzò la testa a pena, dicendo: “Hai ben veduto come ‘l sole da l’omero sinistro il carro mena?”.","che fui giunto da lui, alzò la testa appena, dicendo: «Hai visto bene come il sole conduce il carro alla tua sinistra?»."
Purgatorio,4,121,"Li atti suoi pigri e le corte parole mosser le labbra mie un poco a riso; poi cominciai: “Belacqua, a me non dole","I suoi atti pigri e le sue brevi parole mossero le mie labbra ad un sorriso; poi cominciai: «O Belacqua, non mi preoccupo più"
Purgatorio,4,124,"di te omai; ma dimmi: perché assiso quiritto se’? attendi tu iscorta, o pur lo modo usato t’ha’ ripriso?”.","di te ormai, [vedendoti salvo]. Ma dimmi: perché sei seduto proprio qui? Tu attendi una scorta oppure ti ha ripreso la consueta pigrizia?»."
Purgatorio,4,127,"Ed elli: “O frate, andar in sù che porta? ché non mi lascerebbe ire a’ martìri l’angel di Dio che siede in su la porta.","Ed egli: «O fratello, l’andar su che giova? Non mi lascerebbe andare alla pena espiatrice l’angelo di Dio che siede sulla porta [del purgatorio]."
Purgatorio,4,130,"Prima convien che tanto il ciel m’aggiri di fuor da essa, quanto fece in vita, perch’io ‘ndugiai al fine i buon sospiri,","Prima conviene che il cielo giri intorno a me, fuori di essa, tanto quanto fece nella mia vita, perché io rimandai sino agli ultimi istanti i buoni sospiri ,"
Purgatorio,4,133,"se orazione in prima non m’aita che surga sù di cuor che in grazia viva; l’altra che val, che ‘n ciel non è udita?”.","se non mi aiuta prima una preghiera, che sorga da un cuore che viva in grazia [di Dio]. Che vale l’altra, se non è udita dal cielo?»."
Purgatorio,4,136,"E già il poeta innanzi mi saliva, e dicea: “Vienne omai; vedi ch’è tocco meridian dal sole e a la riva",E già il poeta mi saliva davanti e diceva: «Vieni ormai. Vedi che il meridiano è toccato dal sole e sulla riva [dell’Oceano]
Purgatorio,4,139,cuopre la notte già col piè Morrocco”.,la notte copre già con il piede il Marocco »
Purgatorio,5,1,"Io era già da quell’ombre partito, e seguitava l’orme del mio duca, quando di retro a me, drizzando ‘l dito,","Io avevo già lasciato quelle ombre e seguivo le orme della mia guida, quando dietro a me, alzando il dito,"
Purgatorio,5,4,"una gridò: “Ve’ che non par che luca lo raggio da sinistra a quel di sotto, e come vivo par che si conduca!”.",una gridò: «Guarda! Il raggio di sole non appare capace di attraversare la parte sinistra di quel che sta più sotto e che pare che cammini come un vivo!».
Purgatorio,5,7,"Li occhi rivolsi al suon di questo motto, e vidile guardar per maraviglia pur me, pur me, e ‘l lume ch’era rotto.","Al suono di queste parole rivolsi gli occhi e vidi quelle anime guardar meravigliate soltanto me, soltanto me, e la luce che era interrotta ."
Purgatorio,5,10,"“Perché l’animo tuo tanto s’impiglia”, disse ‘l maestro, “che l’andare allenti? che ti fa ciò che quivi si pispiglia?","«Perché il tuo animo si distrae tanto» disse il maestro, «che rallenti il cammino? Che importanza ha per te ciò che qui si bisbiglia?"
Purgatorio,5,13,"Vien dietro a me, e lascia dir le genti: sta come torre ferma, che non crolla già mai la cima per soffiar di venti;","Vieni dietro a me, e lascia dir le genti: sta come una torre ferma, che non scuote mai la cima, per quanto soffino i venti,"
Purgatorio,5,16,"ché sempre l’omo in cui pensier rampolla sovra pensier, da sé dilunga il segno, perché la foga l’un de l’altro insolla”.","perché sempre l’uomo, in cui un pensiero sorge sull’altro, allontana da sé la meta, perché il secondo [pensiero] indebolisce l’intensità del primo.»"
Purgatorio,5,19,"Che potea io ridir, se non “Io vegno”? Dissilo, alquanto del color consperso che fa l’uom di perdon talvolta degno.","Che cosa potevo rispondere, se non «Io vengo»? Lo dissi, con il volto coperto da quel rossore, che talvolta fa l’uomo degno di perdono."
Purgatorio,5,22,"E ‘ntanto per la costa di traverso venivan genti innanzi a noi un poco, cantando ‘Miserere’ a verso a verso.","Intanto per la costa in direzione trasversale venivano genti un po’ davanti a noi, cantando il Miserere un versetto dopo l’altro."
Purgatorio,5,25,"Quando s’accorser ch’i’ non dava loco per lo mio corpo al trapassar d’i raggi, mutar lor canto in un “oh!” lungo e roco;","Quando si accorsero che il mio corpo non lasciava attraversare i raggi, mutarono il loro canto in un «oh!» lungo e roco."
Purgatorio,5,28,"e due di loro, in forma di messaggi, corsero incontr’a noi e dimandarne: “Di vostra condizion fatene saggi”.","Due di loro, in forma di messaggeri, ci corsero incontro e ci domandarono: «Fateci conoscere la vostra condizione»."
Purgatorio,5,31,E ‘l mio maestro: “Voi potete andarne e ritrarre a color che vi mandaro che ‘l corpo di costui è vera carne.,Il mio maestro: «Voi potete ritornare e riferire a coloro che vi hanno mandato che il corpo di costui è vera carne.
Purgatorio,5,34,"Se per veder la sua ombra restaro, com’io avviso, assai è lor risposto: fàccianli onore, ed essere può lor caro”.","Se, come penso, si fermarono per aver visto la sua ombra, ho detto loro abbastanza: lo accolgano bene, perché le può ripagare con qualcosa di gradito»."
Purgatorio,5,37,"Vapori accesi non vid’io sì tosto di prima notte mai fender sereno, né, sol calando, nuvole d’agosto,","Io non vidi mai, al cominciar della notte, stelle cadenti solcare il cielo sereno tanto rapidamente né, al tramonto del sole, [vidi mai lampi fendere] le nuvole d’agosto,"
Purgatorio,5,40,"che color non tornasser suso in meno; e, giunti là, con li altri a noi dier volta come schiera che scorre sanza freno.","quanto coloro tornarono su in minor tempo. E, giunti là, si volsero insieme con gli altri per venire verso di noi, come una schiera che corre senza freno."
Purgatorio,5,43,"“Questa gente che preme a noi è molta, e vegnonti a pregar”, disse ‘l poeta: “però pur va, e in andando ascolta”.","«Queste anime, che ci stringono, sono molte e vengono a pregarti» disse il poeta, «perciò continua ad andare e, camminando, ascòltale.»"
Purgatorio,5,46,"“O anima che vai per esser lieta con quelle membra con le quai nascesti”, venian gridando, “un poco il passo queta.","«O anima, che vai per esser beata con quelle membra con le quali nascesti» venivano gridando, «ferma un po’ il tuo passo."
Purgatorio,5,49,"Guarda s’alcun di noi unqua vedesti, sì che di lui di là novella porti: deh, perché vai? deh, perché non t’arresti?","Guarda se hai mai visto qualcuno di noi, così potrai portare notizie di lui nel mondo dei vivi. Deh, perché vai? deh, perché non ti arresti?"
Purgatorio,5,52,"Noi fummo tutti già per forza morti, e peccatori infino a l’ultima ora; quivi lume del ciel ne fece accorti,","Noi morimmo tutti in modo violento e fummo peccatori fino all’ultima ora. In punto di morte la luce del cielo ci fece accorti,"
Purgatorio,5,55,"sì che, pentendo e perdonando, fora di vita uscimmo a Dio pacificati, che del disio di sé veder n’accora”.","così che, pentendoci e perdonando, uscimmo fuori di vita in pace con Dio, che ora ci fa provare l’intenso desiderio di vederlo.»"
Purgatorio,5,58,"E io: “Perché ne’ vostri visi guati, non riconosco alcun; ma s’a voi piace cosa ch’io possa, spiriti ben nati,","Ed io: «Per quanto guardi nei vostri visi, non riconosco alcuno; ma, o spiriti ben nati, se vi piace cosa, che io possa fare,"
Purgatorio,5,61,"voi dite, e io farò per quella pace che, dietro a’ piedi di sì fatta guida di mondo in mondo cercar mi si face”.","ditelo. Io la farò, per quella pace [del paradiso] che, seguendo questa guida, devo cercare attraverso il mondo dei dannati e il mondo dei purganti»."
Purgatorio,5,64,"E uno incominciò: “Ciascun si fida del beneficio tuo sanza giurarlo, pur che ‘l voler nonpossa non ricida.","Uno incominciò: «Ciascuno di noi si fida del bene, che gli farai, senza che tu ce lo giuri, purché l’impossibilità non impedisca la tua volontà."
Purgatorio,5,67,"Ond’io, che solo innanzi a li altri parlo, ti priego, se mai vedi quel paese che siede tra Romagna e quel di Carlo,","Perciò io, che parlo da solo prima degli altri, ti prego, se vedrai quel paese che si trova tra la Romagna ed il regno di Carlo II d’Angiò ,"
Purgatorio,5,70,"che tu mi sie di tuoi prieghi cortese in Fano, sì che ben per me s’adori pur ch’i’ possa purgar le gravi offese.","che tu mi sia generoso di preghiere in Fano, così che le anime in grazia di Dio intercedano per me, tanto che io possa espiare le gravi colpe [che ho commesso]."
Purgatorio,5,73,"Quindi fu’ io; ma li profondi fóri ond’uscì ‘l sangue in sul quale io sedea, fatti mi fuoro in grembo a li Antenori,","Io fui di quella città , ma le ferite profonde, dalle quali uscì il sangue nel quale io vivevo, mi furono fatte nel territorio di Padova,"
Purgatorio,5,76,"là dov’io più sicuro esser credea: quel da Esti il fé far, che m’avea in ira assai più là che dritto non volea.","dove io pensavo di essere più sicuro: Azzo VIII d’Este mi fece uccidere, che mi odiava molto più di quanto non fosse giusto."
Purgatorio,5,79,"Ma s’io fosse fuggito inver’ la Mira, quando fu’ sovragiunto ad Oriaco, ancor sarei di là dove si spira.","Ma, se io fossi fuggito verso Mira, quando arrivai ad Oriago, sarei ancora là , dove si respira."
Purgatorio,5,82,"Corsi al palude, e le cannucce e ‘l braco m’impigliar sì ch’i’ caddi; e lì vid’io de le mie vene farsi in terra laco”.","Corsi verso la palude, ma le canne palustri ed il fango m’impigliarono e mi fecero cadere. Lì io vidi le mie vene fare un lago di sangue per terra»."
Purgatorio,5,85,"Poi disse un altro: “Deh, se quel disio si compia che ti tragge a l’alto monte, con buona pietate aiuta il mio!","Poi un altro disse: «Deh, possa compiersi quel desiderio di pace spirituale, che ti conduce alla cima del monte!, aiuta il mio desiderio [di salire il monte] con le tue pietose preghiere di anima buona!"
Purgatorio,5,88,"Io fui di Montefeltro, io son Bonconte; Giovanna o altri non ha di me cura; per ch’io vo tra costor con bassa fronte”.","Io fui di Montefeltro, io son Bonconte: né [mia moglie] Giovanna né alcun altro hanno cura di me, perciò io vado tra queste anime con la fronte bassa»."
Purgatorio,5,91,"E io a lui: “Qual forza o qual ventura ti traviò sì fuor di Campaldino, che non si seppe mai tua sepultura?”.","Ed io a lui: «Quale violenza o quale caso fortùito ti trascinò così lontano da Campaldino , che non si seppe mai dove rimase il tuo corpo?»."
Purgatorio,5,94,"“Oh!”, rispuos’elli, “a piè del Casentino traversa un’acqua c’ha nome l’Archiano, che sovra l’Ermo nasce in Apennino.","«Oh!» egli rispose, «ai piedi del Casentino scorre un fiume che ha nome Archiano, che nasce sugli Appennini sopra l’eremo di Camàldoli."
Purgatorio,5,97,"Là ‘ve ‘l vocabol suo diventa vano, arriva’ io forato ne la gola, fuggendo a piede e sanguinando il piano.","Là, dove il suo nome diventa inutile , io arrivai con una ferita alla gola, fuggendo a piedi e insanguinando il terreno."
Purgatorio,5,100,"Quivi perdei la vista, e la parola nel nome di Maria fini’, e quivi caddi, e rimase la mia carne sola.","Qui perdetti la vista, e nel nome di Maria finii la parola. Qui caddi, e la mia carne rimase sola ."
Purgatorio,5,103,"Io dirò vero e tu ‘l ridì tra ‘ vivi: l’angel di Dio mi prese, e quel d’inferno gridava: “O tu del ciel, perché mi privi?","Io dirò il vero e tu lo ridici fra i vivi: l’angelo di Dio mi prese, ma il diavolo dell’inferno gridava: “O tu, che vieni dal cielo, perché vuoi togliermi quest’anima?"
Purgatorio,5,106,Tu te ne porti di costui l’etterno per una lagrimetta che ‘l mi toglie; ma io farò de l’altro altro governo!”.,"Tu porti via con te la parte eterna di costui per una lacrimetta, che me lo fa perdere. Ma io riserverò all’altra parte di costui un trattamento ben diverso!”."
Purgatorio,5,109,"Ben sai come ne l’aere si raccoglie quell’umido vapor che in acqua riede, tosto che sale dove ‘l freddo il coglie.","Tu sai bene come nell’aria si addensa quel vapore umido, che poi si trasforma in acqua, quando sale dove il freddo la fa condensare."
Purgatorio,5,112,"Giunse quel mal voler che pur mal chiede con lo ‘ntelletto, e mosse il fummo e ‘l vento per la virtù che sua natura diede.","Quello congiunse la volontà cattiva, che ricerca soltanto il male, con l’intelletto e mosse il vapore ed il vento grazie alle capacità che gli diede la sua natura d’angelo."
Purgatorio,5,115,"Indi la valle, come ‘l dì fu spento, da Pratomagno al gran giogo coperse di nebbia; e ‘l ciel di sopra fece intento,","Poi, quando il dì si spense, coprì di nebbia la valle che va da Pratomagno alla Giogaia di Camàldoli e riempì di nuvole il cielo che la sovrastava."
Purgatorio,5,118,sì che ‘l pregno aere in acqua si converse; la pioggia cadde e a’ fossati venne di lei ciò che la terra non sofferse;,"L’aria, impregnata di vapori, si convertì in acqua; la pioggia cadde, e andò nei fossati quella parte di essa che la terra non assorbì."
Purgatorio,5,121,"e come ai rivi grandi si convenne, ver’ lo fiume real tanto veloce si ruinò, che nulla la ritenne.","Quando confluì nei torrenti, si riversò con tale furia nel fiume più grosso , che nulla la trattenne."
Purgatorio,5,124,"Lo corpo mio gelato in su la foce trovò l’Archian rubesto; e quel sospinse ne l’Arno, e sciolse al mio petto la croce","L’Archiano, divenuto impetuoso, trovò alla foce il mio corpo ormai freddo e lo sospinse nell’Arno e sciolse la croce che con le mie braccia avevo fatto"
Purgatorio,5,127,"ch’i’ fe’ di me quando ‘l dolor mi vinse; voltòmmi per le ripe e per lo fondo, poi di sua preda mi coperse e cinse”.","sul petto, quando mi vinse il dolore [per i miei peccati]. [La corrente] mi rivoltò per le rive e per il fondo, poi mi ricoperse e mi avvolse con quanto trascinava con sé.»"
Purgatorio,5,130,"“Deh, quando tu sarai tornato al mondo, e riposato de la lunga via”, seguitò ‘l terzo spirito al secondo,","«Deh, quando tu sarai tornato nel mondo e avrai riposato per il lungo viaggio» continuò il terzo spirito dopo il secondo,"
Purgatorio,5,133,"“ricorditi di me, che son la Pia: Siena mi fé, disfecemi Maremma: salsi colui che ‘nnanellata pria","«ricòrdati di me, che son la Pia. Siena mi fece nascere, Maremma mi fece morire: si salvi colui che prima , dichiarandomi"
Purgatorio,5,136,disposando m’avea con la sua gemma”.,"sua sposa, mi aveva dato l’anello con la sua gemma.»"
Purgatorio,6,1,"Quando si parte il gioco de la zara, colui che perde si riman dolente, repetendo le volte, e tristo impara;","Quando i giocatori della zara si separano, colui che perde rimane dolente, ripetendo i lanci, e pieno di tristezza impara."
Purgatorio,6,4,"con l’altro se ne va tutta la gente; qual va dinanzi, e qual di dietro il prende, e qual dallato li si reca a mente;","Con l’altro se ne va tutta la gente: qualcuno lo precede, qualcun altro lo afferra da dietro, qualcun altro al fianco gli si raccomanda."
Purgatorio,6,7,"el non s’arresta, e questo e quello intende; a cui porge la man, più non fa pressa; e così da la calca si difende.",Egli non si ferma ed ascolta questo e quello. Colui al quale porge qualche moneta non fa più ressa. Così si difende dalla calca.
Purgatorio,6,10,"Tal era io in quella turba spessa, volgendo a loro, e qua e là, la faccia, e promettendo mi sciogliea da essa.","Così ero io fra quella turba numerosa: rispondendo qua e là e promettendo preghiere, mi liberavo di essa."
Purgatorio,6,13,"Quiv’era l’Aretin che da le braccia fiere di Ghin di Tacco ebbe la morte, e l’altro ch’annegò correndo in caccia.","Qui c’era l’aretino che ebbe la morte dalle braccia feroci di Ghino di Tacco, e quello che annegò nell’Arno inseguendo i nemici."
Purgatorio,6,16,"Quivi pregava con le mani sporte Federigo Novello, e quel da Pisa che fé parer lo buon Marzucco forte.","Qui mi pregavano con le mani protese Federico Novello dei conti Guidi ed il pisano Gano degli Scornigiani, la cui morte mostrò la forza d’animo di Marzucco, suo padre."
Purgatorio,6,19,"Vidi conte Orso e l’anima divisa dal corpo suo per astio e per inveggia, com’e’ dicea, non per colpa commisa;","Vidi il conte Orso degli Alberti e colui che ebbe l’anima divisa dal corpo per odio e per invidia, come egli diceva, non per una colpa commessa."
Purgatorio,6,22,"Pier da la Broccia dico; e qui proveggia, mentr’è di qua, la donna di Brabante, sì che però non sia di peggior greggia.","Parlo di Pierre de la Brosse. E qui provveda a pentirsi, mentre è ancora di qua [sulla terra], la signora di Brabante, se non vuol finire tra i falsi accusatori dell’inferno [per averlo calunniato]."
Purgatorio,6,25,"Come libero fui da tutte quante quell’ombre che pregar pur ch’altri prieghi, sì che s’avacci lor divenir sante,","Non appena mi liberai di tutte quelle ombre che mi pregarono soltanto che facessi pregar altri per loro, così che si affrettasse la loro purificazione,"
Purgatorio,6,28,"io cominciai: “El par che tu mi nieghi, o luce mia, espresso in alcun testo che decreto del cielo orazion pieghi;","io cominciai: «O luce mia, sembra che tu in qualche passo dell’Eneide neghi esplicitamente che la preghiera possa cambiare i decreti del cielo."
Purgatorio,6,31,"e questa gente prega pur di questo: sarebbe dunque loro speme vana, o non m’è ‘l detto tuo ben manifesto?”.",Eppure questa gente mi prega soltanto di ottenere suffragi. La loro speranza sarebbe dunque vana oppure le tue parole non mi sono ben chiare?».
Purgatorio,6,34,"Ed elli a me: “La mia scrittura è piana; e la speranza di costor non falla, se ben si guarda con la mente sana;","Egli a me: «Il mio testo è chiaro, e la speranza di costoro non è sbagliata, se si guarda bene, con la mente sgombra da pregiudizi."
Purgatorio,6,37,ché cima di giudicio non s’avvalla perché foco d’amor compia in un punto ciò che de’ sodisfar chi qui s’astalla;,"L’altezza del giudizio divino non si abbassa perché il fuoco dell’amore può adempiere in un momento quell’espiazione, che devono soddisfare coloro che restano qui a lungo."
Purgatorio,6,40,"e là dov’io fermai cotesto punto, non s’ammendava, per pregar, difetto, perché ‘l priego da Dio era disgiunto.","Là dove io feci tale affermazione non si espiava la colpa attraverso la preghiera, perché questa non giungeva sino a Dio ."
Purgatorio,6,43,"Veramente a così alto sospetto non ti fermar, se quella nol ti dice che lume fia tra ‘l vero e lo ‘ntelletto.","Ma non fermarti davanti a un dubbio così profondo, se non te lo dice colei che illumina il tuo intelletto con la luce del vero."
Purgatorio,6,46,"Non so se ‘ntendi: io dico di Beatrice; tu la vedrai di sopra, in su la vetta di questo monte, ridere e felice”.","Non so se mi comprendi: io dico Beatrice. Tu la vedrai più in alto, sulla vetta di questo monte, sorridente e felice»."
Purgatorio,6,49,"E io: “Segnore, andiamo a maggior fretta, ché già non m’affatico come dianzi, e vedi omai che ‘l poggio l’ombra getta”.","Ed io: «O mio signore, andiamo con maggior fretta, perché sono già meno affaticato di prima, e ormai vedi che il monte proietta l’ombra su di noi»."
Purgatorio,6,52,"“Noi anderem con questo giorno innanzi”, rispuose, “quanto più potremo omai; ma ‘l fatto è d’altra forma che non stanzi.","«Noi oggi andremo avanti» rispose, «quanto più potremo; però la salita è molto più difficile di quanto tu non pensi."
Purgatorio,6,55,"Prima che sie là sù, tornar vedrai colui che già si cuopre de la costa, sì che ‘ suoi raggi tu romper non fai.","Prima di giungere lassù, vedrai tornare colui che già si nasconde dietro il monte, così che tu non intercetti i suoi raggi."
Purgatorio,6,58,"Ma vedi là un’anima che, posta sola soletta, inverso noi riguarda: quella ne ‘nsegnerà la via più tosta”.","Ma vedi là un’anima che, seduta sola soletta, guarda verso di noi. Essa c’insegnerà la via più breve.»"
Purgatorio,6,61,"Venimmo a lei: o anima lombarda, come ti stavi altera e disdegnosa e nel mover de li occhi onesta e tarda!","Venimmo sino a lei: o anima lombarda, come te ne stavi fiera e sdegnosa e com’eri dignitosa e lenta nel muover gli occhi!"
Purgatorio,6,64,"Ella non ci dicea alcuna cosa, ma lasciavane gir, solo sguardando a guisa di leon quando si posa.","Ella non ci diceva nulla, ma ci lasciava andare, seguendoci soltanto con lo sguardo, come un leone quando riposa."
Purgatorio,6,67,"Pur Virgilio si trasse a lei, pregando che ne mostrasse la miglior salita; e quella non rispuose al suo dimando,","Virgilio si avvicinò a lei, pregando che ci mostrasse la salita migliore. Quella non rispose alla sua domanda,"
Purgatorio,6,70,"ma di nostro paese e de la vita ci ‘nchiese; e ‘l dolce duca incominciava “Mantua...”, e l’ombra, tutta in sé romita,","ma ci chiese del nostro paese e della nostra vita. La mia dolce guida incominciava: «Mantova...», e l’ombra, tutta sola ed in sé concentrata,"
Purgatorio,6,73,"surse ver’ lui del loco ove pria stava, dicendo: “O Mantoano, io son Sordello de la tua terra!”; e l’un l’altro abbracciava.","si alzò in piedi verso di lui dal luogo dove stava prima, dicendo: «O mantovano, io son Sordello della tua terra!», e l’uno abbracciava l’altro."
Purgatorio,6,76,"Ahi serva Italia, di dolore ostello, nave sanza nocchiere in gran tempesta, non donna di province, ma bordello!","Ahi, o Italia asservita [ai prìncipi locali], sei un albergo di dolore, una nave senza pilota su un mare sconvolto dalle tempeste, non dòmini più le province, ma sei diventata un bordello!"
Purgatorio,6,79,"Quell’anima gentil fu così presta, sol per lo dolce suon de la sua terra, di fare al cittadin suo quivi festa;","Quell’anima nobile fu così pronta, soltanto per aver sentito il dolce nome della sua terra, a far qui lieta accoglienza al suo concittadino."
Purgatorio,6,82,"e ora in te non stanno sanza guerra li vivi tuoi, e l’un l’altro si rode di quei ch’un muro e una fossa serra.","Ora invece coloro che vivono dentro i tuoi confini non riescono a convivere senza muoversi guerra, anzi si rodono l’un l’altro anche coloro che sono rinchiusi dentro le stesse mura e difesi dallo stesso fossato."
Purgatorio,6,85,"Cerca, misera, intorno da le prode le tue marine, e poi ti guarda in seno, s’alcuna parte in te di pace gode.","O mia terra infelice, considera le tue regioni costiere e poi guarda le regioni interne, e dimmi se alcuna di esse vive in pace!"
Purgatorio,6,88,"Che val perché ti racconciasse il freno Iustiniano, se la sella è vota? Sanz’esso fora la vergogna meno.","A che cosa è servito che Giustiniano abbia restaurato il freno [delle leggi], se la sella del cavallo è vuota ? Senza tale freno la tua vergogna sarebbe minore."
Purgatorio,6,91,"Ahi gente che dovresti esser devota, e lasciar seder Cesare in la sella, se bene intendi ciò che Dio ti nota,","Ahi, o gente [di Chiesa], che dovresti esser devota e lasciar sedere Cesare sulla sella, se comprendi bene quello che Dio ti dice nel Vangelo,"
Purgatorio,6,94,"guarda come esta fiera è fatta fella per non esser corretta da li sproni, poi che ponesti mano a la predella.","guarda come questa fiera è divenuta ribelle, perché non è [più] guidata con gli sproni, dopo che tu impugnasti le briglie!"
Purgatorio,6,97,"O Alberto tedesco ch’abbandoni costei ch’è fatta indomita e selvaggia, e dovresti inforcar li suoi arcioni,","O Alberto d’Asburgo, che abbandoni costei che si è fatta indòmita e selvaggia, mentre dovresti inforcare i suoi arcioni,"
Purgatorio,6,100,"giusto giudicio da le stelle caggia sovra ‘l tuo sangue, e sia novo e aperto, tal che ‘l tuo successor temenza n’aggia!","una giusta punizione cada sulla tua stirpe dalle stelle, ed essa sia nuova e chiara a tutti, così che il tuo successore ne sia atterrito!"
Purgatorio,6,103,"Ch’avete tu e ‘l tuo padre sofferto, per cupidigia di costà distretti, che ‘l giardin de lo ‘mperio sia diserto.","Tu e tuo padre [Rodolfo d’Asburgo], trattenuti dallo smodato desiderio di occuparvi di cose tedesche, avete tollerato che il giardino dell’Impero fosse ridotto a un deserto!"
Purgatorio,6,106,"Vieni a veder Montecchi e Cappelletti, Monaldi e Filippeschi, uom sanza cura: color già tristi, e questi con sospetti!","Vieni a vedere Montecchi e Cappelletti , Monaldi e Filipeschi, o uomo senza cura: quelli son già mal ridotti, questi son pieni di sospetti!"
Purgatorio,6,109,"Vien, crudel, vieni, e vedi la pressura d’i tuoi gentili, e cura lor magagne; e vedrai Santafior com’è oscura!","Vieni, o crudele, vieni e vedi le tribolazioni dei tuoi nobili, cura i loro danni, e vedrai come i conti di Santafiora son decaduti!"
Purgatorio,6,112,"Vieni a veder la tua Roma che piagne vedova e sola, e dì e notte chiama: “Cesare mio, perché non m’accompagne?”.","Vieni a vedere la tua Roma che piange, abbandonata e sola , e che dì e notte grida: «O mio imperatore, perché non stai con me?»."
Purgatorio,6,115,"Vieni a veder la gente quanto s’ama! e se nulla di noi pietà ti move, a vergognar ti vien de la tua fama.","Vieni a vedere quanto la tua gente si ama! E, se nessuna compassione per noi ti muove, vieni a prenderti la vergogna che ti sei procurato!"
Purgatorio,6,118,"E se licito m’è, o sommo Giove che fosti in terra per noi crucifisso, son li giusti occhi tuoi rivolti altrove?","E, se mi è lecito parlare, o sommo Dio, che per noi fosti crocifisso in terra, ti chiedo: i tuoi giusti occhi son rivolti altrove?"
Purgatorio,6,121,O è preparazion che ne l’abisso del tuo consiglio fai per alcun bene in tutto de l’accorger nostro scisso?,"Oppure nella tua sapienza infinita ci prepari qualche bene futuro, che la nostra mente è assolutamente incapace di scorgere?"
Purgatorio,6,124,"Ché le città d’Italia tutte piene son di tiranni, e un Marcel diventa ogne villan che parteggiando viene.","Le città d’Italia son tutte piene di tiranni e ogni villano, che si mette a capo di un fazione politica, diventa un Marcello !"
Purgatorio,6,127,"Fiorenza mia, ben puoi esser contenta di questa digression che non ti tocca, mercé del popol tuo che si argomenta.","O Firenze mia, puoi essere ben contenta di questa digressione, che non ti tocca, grazie al tuo popolo che ben s’ingegna!"
Purgatorio,6,130,"Molti han giustizia in cuore, e tardi scocca per non venir sanza consiglio a l’arco; ma il popol tuo l’ha in sommo de la bocca.","Molti, altrove, hanno la giustizia in cuore, ed essa scocca lentamente, perché non viene senza riflessione all’arco ; il tuo popolo invece ha sempre la giustizia sulle labbra!"
Purgatorio,6,133,"Molti rifiutan lo comune incarco; ma il popol tuo solicito risponde sanza chiamare, e grida: “I’ mi sobbarco!”.","Molti rifiutano le cariche pubbliche; il tuo popolo invece risponde sollecito anche senza esser chiamato, e grida: «Io mi sobbarco [delle cariche]!»."
Purgatorio,6,136,"Or ti fa lieta, ché tu hai ben onde: tu ricca, tu con pace, e tu con senno! S’io dico ‘l ver, l’effetto nol nasconde.","Ora fàtti contenta, perché veramente ne hai motivo: tu sei ricca, tu sei in pace, tu hai senno! I fatti mostrano chiaramente se dico il vero!"
Purgatorio,6,139,"Atene e Lacedemona, che fenno l’antiche leggi e furon sì civili, fecero al viver bene un picciol cenno","Atene e Sparta, che fecero le leggi antiche e furono così civili, fecero un piccolo accenno alla vita pubblica,"
Purgatorio,6,142,"verso di te, che fai tanto sottili provedimenti, ch’a mezzo novembre non giugne quel che tu d’ottobre fili.","rispetto a te, che fai provvedimenti tanto sottili, che a metà novembre non giunge quel che tu decidi in ottobre!"
Purgatorio,6,145,"Quante volte, del tempo che rimembre, legge, moneta, officio e costume hai tu mutato e rinovate membre!","Quante volte, per quel tempo che tu ricordi , tu hai cambiato legge, moneta, carica e costume ed hai cacciato e richiamato i tuoi cittadini!"
Purgatorio,6,148,"E se ben ti ricordi e vedi lume, vedrai te somigliante a quella inferma che non può trovar posa in su le piume,","Se ben ricordi le passate vicende e se le vàluti chiaramente, ti vedrai somigliare a quell’infermo, che non riesce a riposare sulle piume"
Purgatorio,6,151,ma con dar volta suo dolore scherma.,"e che, voltandosi e rivoltandosi, cerca [invano] sollievo al suo dolore!"
Purgatorio,8,1,Era già l’ora che volge il disio ai navicanti e ‘ntenerisce il core lo dì c’han detto ai dolci amici addio;,Era già l’ora che volge il desiderio ai naviganti ed intenerisce il cuore nel giorno in cui han detto addio agli amici più cari;
Purgatorio,8,4,"e che lo novo peregrin d’amore punge, se ode squilla di lontano che paia il giorno pianger che si more;","l’ora che punge d’amore per la propria terra il pellegrino novello, se di lontano ode una campana, che sembri piangere il giorno che muore,"
Purgatorio,8,7,"quand’io incominciai a render vano l’udire e a mirare una de l’alme surta, che l’ascoltar chiedea con mano.","quando incominciai a non ascoltare più Sordello e a guardare una delle anime alzàtasi in piedi, che con la mano chiedeva di essere ascoltata."
Purgatorio,8,10,"Ella giunse e levò ambo le palme, ficcando li occhi verso l’oriente, come dicesse a Dio: ‘D’altro non calme’.","Ella congiunse e levò ambedue le mani in alto, fissando gli occhi verso l’oriente, come se dicesse a Dio: «Non m’importa d’altro che di te»."
Purgatorio,8,13,"‘Te lucis ante’ sì devotamente le uscìo di bocca e con sì dolci note, che fece me a me uscir di mente;","«Prima che tramonti la luce, ti preghiamo», le uscì di bocca così devotamente e con parole così dolci,"
Purgatorio,8,16,"e l’altre poi dolcemente e devote seguitar lei per tutto l’inno intero, avendo li occhi a le superne rote.","che fece me uscir di mente a me. Poi le altre anime con dolcezza e devozione la seguirono per tutto l’inno, con gli occhi rivolti alle sfere più alte del cielo."
Purgatorio,8,19,"Aguzza qui, lettor, ben li occhi al vero, ché ‘l velo è ora ben tanto sottile, certo che ‘l trapassar dentro è leggero.","O lettore, qui aguzza bene gli occhi al vero , perché ora il velo [delle parole] è tanto sottile, che è certamente facile attraversarlo."
Purgatorio,8,22,"Io vidi quello essercito gentile tacito poscia riguardare in sùe quasi aspettando, palido e umìle;","Io vidi quell’esercito gentile guardare poi silenzioso in su, quasi stesse aspettando, tutto pallido e umile."
Purgatorio,8,25,"e vidi uscir de l’alto e scender giùe due angeli con due spade affocate, tronche e private de le punte sue.","E vidi uscire dall’alto e scendere giù due angeli con due spade di fuoco, tronche e prive della loro punta."
Purgatorio,8,28,"Verdi come fogliette pur mo nate erano in veste, che da verdi penne percosse traean dietro e ventilate.","Avevano le vesti di colore verde chiaro, come fogliette appena spuntate. Le traevano dietro di loro, percuotendole ed agitandole con le ali pure di colore verde."
Purgatorio,8,31,"L’un poco sovra noi a star si venne, e l’altro scese in l’opposita sponda, sì che la gente in mezzo si contenne.","Uno si fermò un po’ più sopra di noi, l’altro discese nella parte opposta della valle, così che la gente venne a trovarsi nel mezzo."
Purgatorio,8,34,"Ben discernea in lor la testa bionda; ma ne la faccia l’occhio si smarria, come virtù ch’a troppo si confonda.","Io distinguevo bene la loro testa bionda, ma, guardando il viso, il mio occhio si smarriva, come succede a una nostra facoltà che si confonde davanti a ciò che supera le sue capacità."
Purgatorio,8,37,"“Ambo vegnon del grembo di Maria”, disse Sordello, “a guardia de la valle, per lo serpente che verrà vie via”.","«Ambedue vengono dal grembo di Maria » disse Sordello, «per mettersi a guardia della valle, a causa del serpente che verrà tra poco.»"
Purgatorio,8,40,"Ond’io, che non sapeva per qual calle, mi volsi intorno, e stretto m’accostai, tutto gelato, a le fidate spalle.","Perciò io, che non sapevo da che parte venisse, mi volsi intorno e mi accostai più strettamente alle fidate spalle di Virgilio, tutto raggelato [dalla paura]."
Purgatorio,8,43,"E Sordello anco: “Or avvalliamo omai tra le grandi ombre, e parleremo ad esse; grazioso fia lor vedervi assai”.",Sordello disse ancora: «Ormai scendiamo giù nella valle tra le ombre di grandi personaggi e parleremo ad esse: per loro sarà molto gradito vedervi».
Purgatorio,8,46,"Solo tre passi credo ch’i’ scendesse, e fui di sotto, e vidi un che mirava pur me, come conoscer mi volesse.","Credo di aver disceso solamente tre passi e fui di sotto . Vidi un’anima che guardava soltanto me, come se mi volesse riconoscere."
Purgatorio,8,49,"Temp’era già che l’aere s’annerava, ma non sì che tra li occhi suoi e ‘ miei non dichiarisse ciò che pria serrava.","Era ormai il momento in cui l’aria si anneriva, ma non al punto da non lasciar scorgere, agli occhi suoi ed ai miei, ciò che prima nascondeva per la lontananza."
Purgatorio,8,52,"Ver’ me si fece, e io ver’ lui mi fei: giudice Nin gentil, quanto mi piacque quando ti vidi non esser tra ‘ rei!","Si fece verso di me ed io mi feci verso di lei: o gentile giudice Nino Visconti, quanto fui contento nel vedere che non eri tra i malvagi!"
Purgatorio,8,55,Nullo bel salutar tra noi si tacque; poi dimandò: “Quant’è che tu venisti a piè del monte per le lontane acque?”.,"Non tacemmo nessuna forma di saluto tra di noi, poi egli domandò: «Da quanto tempo venisti al piè del monte , percorrendo le acque lontane ?»."
Purgatorio,8,58,"“Oh!”, diss’io lui, “per entro i luoghi tristi venni stamane, e sono in prima vita, ancor che l’altra, sì andando, acquisti”.","«Oh» gli dissi, «stamani io venni dentro i luoghi tristi e sono ancora nella mia prima vita, anche se sto acquistando l’altra, compiendo questo viaggio.»"
Purgatorio,8,61,"E come fu la mia risposta udita, Sordello ed elli in dietro si raccolse come gente di sùbito smarrita.","Non appena udirono la mia risposta, Sordello e Nino si ritirarono un po’ indietro, come gente improvvisamente confusa."
Purgatorio,8,64,"L’uno a Virgilio e l’altro a un si volse che sedea lì, gridando:“Sù, Currado! vieni a veder che Dio per grazia volse”.","Il primo si volse a Virgilio, l’altro si volse ad un’anima che sedeva lì vicino, gridando: «Su, o Corrado Malaspina, vieni a vedere ciò che Dio volle concedere a costui per grazia speciale»."
Purgatorio,8,67,"Poi, vòlto a me: “Per quel singular grado che tu dei a colui che sì nasconde lo suo primo perché, che non lì è guado,","Poi, rivolto a me, continuò: «Per quella singolare gratitudine che tu devi a colui , il quale così nasconde i primi motivi del suo operare che non vi è modo di scoprirli,"
Purgatorio,8,70,"quando sarai di là da le larghe onde, dì a Giovanna mia che per me chiami là dove a li ‘nnocenti si risponde.","quando sarai di là dalle grandi onde , di’ a mia figlia Giovanna che invochi là dove si esaudiscono le preghiere degli innocenti."
Purgatorio,8,73,"Non credo che la sua madre più m’ami, poscia che trasmutò le bianche bende, le quai convien che, misera!, ancor brami.","Non credo che sua madre mi ami ancora, dopo che mutò le bianche bende che essa, infelice!, deve ora desiderare."
Purgatorio,8,76,"Per lei assai di lieve si comprende quanto in femmina foco d’amor dura, se l’occhio o ‘l tatto spesso non l’accende.","Attraverso di lei molto facilmente si comprende quanto il fuoco dell’amore dura [poco] in una donna, se l’occhio o il tatto non lo ravvivano spesso."
Purgatorio,8,79,"Non le farà sì bella sepultura la vipera che Melanesi accampa, com’avria fatto il gallo di Gallura”.","Non le farà una così bella sepoltura la vipera che il milanese accampa sullo stemma familiare, come avrebbe fatto il gallo di Gallura »."
Purgatorio,8,82,"Così dicea, segnato de la stampa, nel suo aspetto, di quel dritto zelo che misuratamente in core avvampa.","Così diceva, mostrando in viso quel giusto risentimento che con misura avvampa in cuore."
Purgatorio,8,85,"Li occhi miei ghiotti andavan pur al cielo, pur là dove le stelle son più tarde, sì come rota più presso a lo stelo.","I miei occhi, avidi, andavano al cielo, proprio là dove le stelle sono più lente, come succede nella ruota ai punti più vicini all’asse."
Purgatorio,8,88,"E ‘l duca mio: “Figliuol, che là sù guarde?”. E io a lui: “A quelle tre facelle di che ‘l polo di qua tutto quanto arde”.","E la mia guida: «O figlio, che cosa guardi lassù?». Ed io a lui: «A quelle tre fiammelle , delle quali tutto il polo antartico arde»."
Purgatorio,8,91,"Ond’elli a me: “Le quattro chiare stelle che vedevi staman, son di là basse, e queste son salite ov’eran quelle”.","Perciò egli a me: «Le quattro stelle splendenti , che tu vedevi stamani, sono ormai scese sotto l’orizzonte e queste sono salite al loro posto»."
Purgatorio,8,94,"Com’ei parlava, e Sordello a sé il trasse dicendo:“Vedi là ‘l nostro avversaro”; e drizzò il dito perché ‘n là guardasse.","Mentre parlava, Sordello lo trasse a sé, dicendo: «Vedi là il nostro avversario» e drizzò il dito, affinché io guardassi là."
Purgatorio,8,97,"Da quella parte onde non ha riparo la picciola vallea, era una biscia, forse qual diede ad Eva il cibo amaro.","In quella parte, dove la piccola valle non ha riparo, era una biscia, forse quella che diede ad Eva il frutto vietato."
Purgatorio,8,100,"Tra l’erba e ‘ fior venìa la mala striscia, volgendo ad ora ad or la testa, e ‘l dosso leccando come bestia che si liscia.","Tra le erbe ed i fiori veniva la striscia malvagia, volgendo di tanto in tanto la testa e leccando il dorso, come una bestia che si liscia."
Purgatorio,8,103,"Io non vidi, e però dicer non posso, come mosser li astor celestiali; ma vidi bene e l’uno e l’altro mosso.","Io non vidi, perciò non posso dire, come si mossero gli àstori celesti, ma vidi bene che l’uno e l’altro si erano mossi."
Purgatorio,8,106,"Sentendo fender l’aere a le verdi ali, fuggì ‘l serpente, e li angeli dier volta, suso a le poste rivolando iguali.","Sentendo le verdi ali fender l’aria, il serpente fuggì e gli angeli si volsero indietro, tornando con volo uguale in alto ai loro posti di guardia."
Purgatorio,8,109,"L’ombra che s’era al giudice raccolta quando chiamò, per tutto quello assalto punto non fu da me guardare sciolta.","L’ombra, che si era avvicinata al giudice quando questi l’aveva chiamata, per tutta la durata dell’attacco non smise mai di guardarmi."
Purgatorio,8,112,"“Se la lucerna che ti mena in alto truovi nel tuo arbitrio tanta cera quant’è mestiere infino al sommo smalto”,",«Possa la lucerna che ti porta in alto trovare nella tua volontà tanta cera quanta ne serve per arrivare al paradiso terrestre!»
Purgatorio,8,115,"cominciò ella, “se novella vera di Val di Magra o di parte vicina sai, dillo a me, che già grande là era.","cominciò quella, «se sai notizie certe della valle di Magra o dei luoghi vicini, dillo a me, che un tempo ero grande là."
Purgatorio,8,118,"Fui chiamato Currado Malaspina; non son l’antico, ma di lui discesi; a’ miei portai l’amor che qui raffina”.","Fui chiamato Corrado Malaspina. Non sono Corrado il vecchio, ma discendo da lui: ai miei parenti portai quell’amore che qui si purifica.»"
Purgatorio,8,121,"“Oh!”, diss’io lui, “per li vostri paesi già mai non fui; ma dove si dimora per tutta Europa ch’ei non sien palesi?","«Oh!» io gli dissi, «non percorsi mai i vostri paesi, ma dov’è luogo per tutta l’Europa, in cui non siano famosi?"
Purgatorio,8,124,"La fama che la vostra casa onora, grida i segnori e grida la contrada, sì che ne sa chi non vi fu ancora;","La fama, che onora la vostra casa, celebra ad alta voce i signori e celebra la contrada, tanto che vi conosce anche colui che non è ancora stato nei vostri feudi."
Purgatorio,8,127,"e io vi giuro, s’io di sopra vada, che vostra gente onrata non si sfregia del pregio de la borsa e de la spada.","Ed io vi giuro, com’è vero che potrò salire più sopra , che la vostra gente onorata continua a fregiarsi delle antiche lodi di liberalità e di prodezza."
Purgatorio,8,130,"Uso e natura sì la privilegia, che, perché il capo reo il mondo torca, sola va dritta e ‘l mal cammin dispregia”.","La consuetudine e l’inclinazione naturale la privilegiano a tal punto, che, quantunque il capo malvagio faccia deviare il mondo, va da sola per la dritta via e disprezza la strada del male.»"
Purgatorio,8,133,"Ed elli: “Or va; che ‘l sol non si ricorca sette volte nel letto che ‘l Montone con tutti e quattro i piè cuopre e inforca,","Ed egli a me: «Ora va’. Il sole non si coricherà sette volte nel letto che l’Ariete copre e cavalca con tutti e quattro gli zoccoli ,"
Purgatorio,8,136,"che cotesta cortese oppinione ti fia chiavata in mezzo de la testa con maggior chiovi che d’altrui sermone,","e questa cortese opinione ti sarà inchiodata in mezzo alla testa con chiodi che valgono più delle altrui parole ,"
Purgatorio,8,139,se corso di giudicio non s’arresta”.,se il corso del giudizio divino non si arResta».
Purgatorio,11,1,"“O Padre nostro, che ne’ cieli stai, non circunscritto, ma per più amore ch’ai primi effetti di là sù tu hai,","«O Padre nostro, che stai nei cieli, non limitato da essi, ma per l’amor più grande, che tu hai verso le prime creature di lassù ,"
Purgatorio,11,4,"laudato sia ‘l tuo nome e ‘l tuo valore da ogni creatura, com’è degno di render grazie al tuo dolce vapore.","sia lodato il tuo nome e il tuo valore da tutte le creature, com’è giusto che sia onorata la tua dolce potenza ."
Purgatorio,11,7,"Vegna ver’ noi la pace del tuo regno, ché noi ad essa non potem da noi, s’ella non vien, con tutto nostro ingegno.","Venga a noi la pace del tuo regno, perché noi da noi non possiamo giungere ad essa con le nostre sole forze, se essa non ci viene data."
Purgatorio,11,10,"Come del suo voler li angeli tuoi fan sacrificio a te, cantando osanna, così facciano li uomini de’ suoi.","Come gli angeli sacrificano la loro volontà a te, cantando “Osanna!”, così gli uomini sacrifichino la loro."
Purgatorio,11,13,"Dà oggi a noi la cotidiana manna, sanza la qual per questo aspro diserto a retro va chi più di gir s’affanna.","Da’ oggi a noi la manna quotidiana, senza la quale per questo aspro deserto torna indietro chi più si affanna ad avanzare."
Purgatorio,11,16,"E come noi lo mal ch’avem sofferto perdoniamo a ciascuno, e tu perdona benigno, e non guardar lo nostro merto.","E, come noi perdoniamo ad ognuno il male che abbiamo sofferto, così tu perdònaci benignamente e non guardare i nostri meriti."
Purgatorio,11,19,"Nostra virtù che di legger s’adona, non spermentar con l’antico avversaro, ma libera da lui che sì la sprona.","Non mettere alla prova con l’antico avversario la nostra virtù, che facilmente si abbatte, ma lìberala da lui, che tanto la sprona al male."
Purgatorio,11,22,"Quest’ultima preghiera, segnor caro, già non si fa per noi, ché non bisogna, ma per color che dietro a noi restaro”.","O Signore caro, non facciamo per noi quest’ultima richiesta, ma per coloro che restarono sulla terra dopo di noi.»"
Purgatorio,11,25,"Così a sé e noi buona ramogna quell’ombre orando, andavan sotto ‘l pondo, simile a quel che tal volta si sogna,","Così quelle anime, augurando a sé e a noi buon viaggio, andavano sotto il peso, simile a quello che talvolta si sogna."
Purgatorio,11,28,"disparmente angosciate tutte a tondo e lasse su per la prima cornice, purgando la caligine del mondo.","Diversamente angosciate dalla pena, giravano tutte a tondo ed affrante su per la prima cornice, per purificare la caligine del mondo ."
Purgatorio,11,31,"Se di là sempre ben per noi si dice, di qua che dire e far per lor si puote da quei ch’hanno al voler buona radice?","Se di là le anime pregano sempre per noi, di qua quali preghiere e quali opere possono fare in loro suffragio coloro che hanno una buona radice per la loro volontà ?"
Purgatorio,11,34,"Ben si de’ loro atar lavar le note che portar quinci, sì che, mondi e lievi, possano uscire a le stellate ruote.","Ben le dobbiamo aiutare a lavar le macchie che le portarono qui, così che, monde e leggere, possano salire ai cieli pieni di stelle."
Purgatorio,11,37,"“Deh, se giustizia e pietà vi disgrievi tosto, sì che possiate muover l’ala, che secondo il disio vostro vi lievi,","«Deh, possa la giustizia [di Dio] e la pietà [degli uomini] alleggerirvi presto, così che possiate muover le ali, che vi solleveranno al cielo secondo i vostri desideri!,"
Purgatorio,11,40,"mostrate da qual mano inver’ la scala si va più corto; e se c’è più d’un varco, quel ne ‘nsegnate che men erto cala;","mostrateci da che parte si va più presto verso la scala [che porta alla seconda cornice]. E, se c’è più di un passaggio, insegnàteci quello che scende a noi meno ripido,"
Purgatorio,11,43,"ché questi che vien meco, per lo ‘ncarco de la carne d’Adamo onde si veste, al montar sù, contra sua voglia, è parco”.","perché costui, che viene con me, per il peso della carne di Adamo, di cui si veste, è più lento a salire, non ostante la buona volontà.»"
Purgatorio,11,46,"Le lor parole, che rendero a queste che dette avea colui cu’ io seguiva, non fur da cui venisser manifeste;","Le parole, che risposero a queste che aveva detto colui che io seguivo , non fu chiaro da chi provenissero,"
Purgatorio,11,49,"ma fu detto: “A man destra per la riva con noi venite, e troverete il passo possibile a salir persona viva.","ma furono: «Venite con noi a destra lungo la parete, e troverete il passaggio per il quale può andare una persona viva."
Purgatorio,11,52,"E s’io non fossi impedito dal sasso che la cervice mia superba doma, onde portar convienmi il viso basso,","E, se io non fossi impedito dal sasso che doma il mio capo superbo, per il quale devo tenere la faccia rivolta in basso,"
Purgatorio,11,55,"cotesti, ch’ancor vive e non si noma, guardere’ io, per veder s’i’ ‘l conosco, e per farlo pietoso a questa soma.","costui, che ancora vive e che non dice il suo nome, io guarderei, per vedere se lo conosco e per impietosirlo con la vista del peso [che porto]."
Purgatorio,11,58,Io fui latino e nato d’un gran Tosco: Guiglielmo Aldobrandesco fu mio padre; non so se ‘l nome suo già mai fu vosco.,Io fui italiano. Nacqui da una grande famiglia toscana: mio padre fu Guglielmo Aldobrandeschi. Non so se il suo nome vi fu mai noto.
Purgatorio,11,61,"L’antico sangue e l’opere leggiadre d’i miei maggior mi fer sì arrogante, che, non pensando a la comune madre,","L’antico sangue e le belle opere dei miei antenati mi fecero così arrogante che, non pensando all’origine comune [dalla terra],"
Purgatorio,11,64,"ogn’uomo ebbi in despetto tanto avante, ch’io ne mori’, come i Sanesi sanno e sallo in Campagnatico ogne fante.","disprezzai ogni uomo tanto smisuratamente, che ne morii, come sanno i senesi e come sa ogni fanciullo di Campagnatico."
Purgatorio,11,67,"Io sono Omberto; e non pur a me danno superbia fa, ché tutti miei consorti ha ella tratti seco nel malanno.","Io sono Umberto Aldobrandeschi. La superbia non fa danno soltanto a me, perché essa ha trascinato con sé nel malanno tutti i miei parenti."
Purgatorio,11,70,"E qui convien ch’io questo peso porti per lei, tanto che a Dio si sodisfaccia, poi ch’io nol fe’ tra ‘ vivi, qui tra ‘ morti”.","E qui io devo portare questo peso per causa sua, finché sarà resa soddisfazione a Dio qui tra i morti, poiché non gliela resi [mentre ero] tra i vivi.»"
Purgatorio,11,73,"Ascoltando chinai in giù la faccia; e un di lor, non questi che parlava, si torse sotto il peso che li ‘mpaccia,","Ascoltando [le sue parole], chinai in giù la faccia. Uno di loro, non costui che parlava, si girò a stento sotto il peso che impacciava i loro movimenti,"
Purgatorio,11,76,"e videmi e conobbemi e chiamava, tenendo li occhi con fatica fisi a me che tutto chin con loro andava.","mi vide, mi riconobbe e mi chiamava, tenendo faticosamente gli occhi fissati su di me, che andavo tutto chino tra loro."
Purgatorio,11,79,"“Oh!”, diss’io lui, “non se’ tu Oderisi, l’onor d’Agobbio e l’onor di quell’arte ch’alluminar chiamata è in Parisi?”.","«Oh!» io gli dissi, «non sei tu Oderisi, l’onore di Gubbio e l’onore di quell’arte che a Parigi è chiamata enluminar?»"
Purgatorio,11,82,"“Frate”, diss’elli, “più ridon le carte che pennelleggia Franco Bolognese; l’onore è tutto or suo, e mio in parte.","«O fratello» egli disse, «sorridono di più le pergamene che Franco Bolognese dipinge con il pennello. Ora l’onore è tutto suo e soltanto in parte mio."
Purgatorio,11,85,"Ben non sare’ io stato sì cortese mentre ch’io vissi, per lo gran disio de l’eccellenza ove mio core intese.","Io non sarei stato così generoso, mentre vissi, a causa del mio gran desiderio di eccellere nell’arte in cui posi tutto il mio cuore."
Purgatorio,11,88,"Di tal superbia qui si paga il fio; e ancor non sarei qui, se non fosse che, possendo peccar, mi volsi a Dio.","Qui si paga la pena di tale superbia. E non sarei neanche qui , se non fosse che, pur potendo peccare , mi volsi a Dio."
Purgatorio,11,91,"Oh vana gloria de l’umane posse! com’poco verde in su la cima dura, se non è giunta da l’etati grosse!","O vana gloria delle capacità umane! Quanto poco essa resta verde sulla cima di un ramo, se non è seguìta da tempi rozzi!"
Purgatorio,11,94,"Credette Cimabue ne la pittura tener lo campo, e ora ha Giotto il grido, sì che la fama di colui è scura:","Cimabue credette di primeggiare su tutti nella pittura, ed ora Giotto è più celebre, così che la sua fama si è oscurata."
Purgatorio,11,97,così ha tolto l’uno a l’altro Guido la gloria de la lingua; e forse è nato chi l’uno e l’altro caccerà del nido.,"Allo stesso modo Guido Cavalcanti ha tolto a Guido Guinizelli la gloria di poeta in volgare, e forse è nato chi caccerà l’uno e l’altro dal nido."
Purgatorio,11,100,"Non è il mondan romore altro ch’un fiato di vento, ch’or vien quinci e or vien quindi, e muta nome perché muta lato.","La gloria mondana non è altro che un soffio di vento, che ora spira di qui, ora di lì, e che muta nome perché muta provenienza."
Purgatorio,11,103,"Che voce avrai tu più, se vecchia scindi da te la carne, che se fossi morto anzi che tu lasciassi il ‘pappo’ e ‘l ‘dindi’,","Quale fama tu avrai più grande, se ti separi dal corpo in tarda età oppure se tu fossi morto dicendo ancora “pappo” [al pane] e “dindi” [al denaro] ,"
Purgatorio,11,106,"pria che passin mill’anni? ch’è più corto spazio a l’etterno, ch’un muover di ciglia al cerchio che più tardi in cielo è torto.","prima che passino mille anni? Ed essi, rispetto all’eternità, sono più brevi di un battito di ciglia rispetto al cerchio delle stelle fisse, che in cielo gira più lentamente degli altri."
Purgatorio,11,109,"Colui che del cammin sì poco piglia dinanzi a me, Toscana sonò tutta; e ora a pena in Siena sen pispiglia,",Tutta la Toscana risuonò [del nome] di colui che cammina lentamente davanti a me.
Purgatorio,11,112,"ond’era sire quando fu distrutta la rabbia fiorentina, che superba fu a quel tempo sì com’ora è putta.","Ora [esso] si bisbiglia appena in Siena, dove era signore, quando fu distrutta la rabbia fiorentina , che a quel tempo fu superba, come ora è abietta."
Purgatorio,11,115,"La vostra nominanza è color d’erba, che viene e va, e quei la discolora per cui ella esce de la terra acerba”.","La vostra fama ha il colore dell’erba, che viene e che va; e la discolora proprio il sole, che l’aveva fatta uscire tenera dalla terra.»"
Purgatorio,11,118,"E io a lui: “Tuo vero dir m’incora bona umiltà, e gran tumor m’appiani; ma chi è quei di cui tu parlavi ora?”.",Ed io a lui: «Le tue parole veritiere m’infondono nel cuore l’umiltà del bene e mi sgonfiano il tumore [della superbia]. Ma chi è quello di cui mi parlavi ora?».
Purgatorio,11,121,"“Quelli è”, rispuose, “Provenzan Salvani; ed è qui perché fu presuntuoso a recar Siena tutta a le sue mani.","«Egli è Provenzan Salvani» rispose, «ed è qui, perché ebbe la presunzione di voler ridurre tutta Siena in suo potere."
Purgatorio,11,124,"Ito è così e va, sanza riposo, poi che morì; cotal moneta rende a sodisfar chi è di là troppo oso”.","Va così e continua ad andare senza riposo, dopo che morì. Deve rendere questa moneta , per soddisfar Dio, chi ha osato troppo sulla terra.»"
Purgatorio,11,127,"E io: “Se quello spirito ch’attende, pria che si penta, l’orlo de la vita, qua giù dimora e qua sù non ascende,","Ed io: «Se uno spirito, per pentirsi, attende la fine della vita, dimora laggiù e non sale quassù ,"
Purgatorio,11,130,"se buona orazion lui non aita, prima che passi tempo quanto visse, come fu la venuta lui largita?”.","qualora non sia aiutato dalle preghiere dei buoni, prima che sia passato tanto tempo quanto visse; ora come gli fu concesso di venir [in purgatorio]?»."
Purgatorio,11,133,"“Quando vivea più glorioso”, disse, “liberamente nel Campo di Siena, ogne vergogna diposta, s’affisse;","«Quando viveva al culmine della gloria» disse, «volontariamente si fermò nel campo di Siena, per chiedere l’elemosina, deponendo ogni [senso di] vergogna."
Purgatorio,11,136,"e lì, per trar l’amico suo di pena ch’e’ sostenea ne la prigion di Carlo, si condusse a tremar per ogne vena.","E lì, per togliere l’amico dalla pena che sopportava nella prigione di Carlo I d’Angiò , si ridusse a tremare per ogni vena."
Purgatorio,11,139,"Più non dirò, e scuro so che parlo; ma poco tempo andrà, che ‘ tuoi vicini faranno sì che tu potrai chiosarlo.","Non ti dirò altro, e so di parlare in modo oscuro per ora, ma passerà poco tempo che i tuoi concittadini faranno in modo che tu possa capire con chiarezza queste parole."
Purgatorio,11,142,Quest’opera li tolse quei confini”.,Quest’opera di umiltà gli aprì i confini [delL’antipurgatorio]».
Purgatorio,13,1,"Noi eravamo al sommo de la scala, dove secondamente si risega lo monte che salendo altrui dismala.","Noi eravamo giunti in cima alla scala, dove per la seconda volta è come tagliato il monte, che purifica dal male chi lo sale."
Purgatorio,13,4,"Ivi così una cornice lega dintorno il poggio, come la primaia; se non che l’arco suo più tosto piega.","Una cornice recinge tutt’intorno il poggio, così come fa la prima cornice; se non che, il suo arco si piega più presto ."
Purgatorio,13,7,Ombra non lì è né segno che si paia: parsi la ripa e parsi la via schietta col livido color de la petraia.,Lì non è ombra né segno che appaia: le pareti del monte e la via appaiono lisce con il livido colore della roccia.
Purgatorio,13,10,"“Se qui per dimandar gente s’aspetta”, ragionava il poeta, “io temo forse che troppo avrà d’indugio nostra eletta”.","«Se qui si aspetta gente per domandare [la strada]» ragionava il poeta, «io temo forse che la nostra scelta subirebbe troppo ritardo.»"
Purgatorio,13,13,"Poi fisamente al sole li occhi porse; fece del destro lato a muover centro, e la sinistra parte di sé torse.","Poi volse fissamente gli occhi al sole, fece del lato destro perno al suo movimento e fece ruotare la parte sinistra."
Purgatorio,13,16,"“O dolce lume a cui fidanza i’ entro per lo novo cammin, tu ne conduci”, dicea, “come condur si vuol quinc’entro.","«O dolce lume, in te confido per entrare nel nuovo cammino. Tu ci devi condurre» diceva, «come si deve essere condotti qui dentro."
Purgatorio,13,19,"Tu scaldi il mondo, tu sovr’esso luci; s’altra ragione in contrario non ponta, esser dien sempre li tuoi raggi duci”.","Tu riscaldi il mondo, tu brilli sopra di esso; se qualche altra ragione non spinge in contrario, i tuoi raggi devono essere sempre la nostra guida.»"
Purgatorio,13,22,"Quanto di qua per un migliaio si conta, tanto di là eravam noi già iti, con poco tempo, per la voglia pronta;","Quanto di qua si conta per un miglio, tanto di là noi eravamo già andati, in poco tempo, per la nostra pronta volontà,"
Purgatorio,13,25,"e verso noi volar furon sentiti, non però visti, spiriti parlando a la mensa d’amor cortesi inviti.","quando verso di noi furono sentiti volare, non però visti, spiriti , che facevano cortesi inviti alla mensa dell’amore."
Purgatorio,13,28,"La prima voce che passò volando ‘Vinum non habent’ altamente disse, e dietro a noi l’andò reiterando.","La prima voce, che passò volando, disse forte: «Non hanno più vino», e continuò a ripeterlo dietro di noi."
Purgatorio,13,31,"E prima che del tutto non si udisse per allungarsi, un’altra ‘I’ sono Oreste’ passò gridando, e anco non s’affisse.","E, prima che non si udisse completamente, per essere troppo lontana da noi, un’altra voce passò, gridando: «Io sono Oreste», senza fermarsi."
Purgatorio,13,34,"“Oh!”, diss’io, “padre, che voci son queste?”. E com’io domandai, ecco la terza dicendo: ‘Amate da cui male aveste’.","«O padre» io dissi, «che voci son queste?» E, come io domandai, ecco la terza voce, che dice: «Amate coloro dai quali aveste male»."
Purgatorio,13,37,"E ‘l buon maestro: “Questo cinghio sferza la colpa de la invidia, e però sono tratte d’amor le corde de la ferza.","E il buon maestro: «Questo girone sferza la colpa dell’invidia, perciò sono mosse dall’amore le cordicelle della frusta [che fa espiare]."
Purgatorio,13,40,"Lo fren vuol esser del contrario suono; credo che l’udirai, per mio avviso, prima che giunghi al passo del perdono.","Il freno [all’invidia] deve avere un suono contrario. Credo che tu l’udirai, presumo, prima di giungere al passaggio del perdono ."
Purgatorio,13,43,"Ma ficca li occhi per l’aere ben fiso, e vedrai gente innanzi a noi sedersi, e ciascuno è lungo la grotta assiso”.",Ma fissa gli occhi attentamente nell’aria e vedrai gente stare seduta davanti a noi e ciascun’[anima] siede appoggiandosi alla parete rocciosa».
Purgatorio,13,46,"Allora più che prima li occhi apersi; guarda’mi innanzi, e vidi ombre con manti al color de la pietra non diversi.","Allora aprii gli occhi più di prima, guardai davanti a me e vidi ombre con mantelli non diversi dal colore della pietra."
Purgatorio,13,49,"E poi che fummo un poco più avanti, udia gridar: ‘Maria, òra per noi’: gridar ‘Michele’ e ‘Pietro’, e ‘Tutti santi’.","E, dopo che fummo un po’ più avanti, udivo gridare: «O Maria, prega per noi!»; gridare «O Michele», «O Pietro» e «O tutti i Santi, [pregate per noi]!»."
Purgatorio,13,52,"Non credo che per terra vada ancoi omo sì duro, che non fosse punto per compassion di quel ch’i’ vidi poi;","Non credo che sulla terra viva oggi un uomo [dal cuore] così duro, che non sia punto di compassione dallo spettacolo, che io poi vidi."
Purgatorio,13,55,"ché, quando fui sì presso di lor giunto, che li atti loro a me venivan certi, per li occhi fui di grave dolor munto.","Perciò, quando giunsi così vicino a loro da distinguere chiaramente i loro atti, per gli occhi fui munto di grave dolore."
Purgatorio,13,58,"Di vil ciliccio mi parean coperti, e l’un sofferia l’altro con la spalla, e tutti da la ripa eran sofferti.",Mi apparivano coperti di rozzo cilicio e l’uno sosteneva l’altro con la spalla e tutti erano sostenuti dalla parete del monte.
Purgatorio,13,61,"Così li ciechi a cui la roba falla stanno a’ perdoni a chieder lor bisogna, e l’uno il capo sopra l’altro avvalla,","Così i ciechi, a cui manca ogni mezzo [di sostentamento], si mettono [davanti alle chiese] durante le feste del perdono, per chiedere le elemosine, e l’uno abbassa il capo sulla spalla dell’altro,"
Purgatorio,13,64,"perché ‘n altrui pietà tosto si pogna, non pur per lo sonar de le parole, ma per la vista che non meno agogna.","per suscitare sùbito pietà nella gente, non soltanto con il suono delle parole, ma anche con l’espressione del volto, che non implora di meno."
Purgatorio,13,67,"E come a li orbi non approda il sole, così a l’ombre quivi, ond’io parlo ora, luce del ciel di sé largir non vole;","E, come agli orbi non arriva il sole, così a queste ombre, di cui ora parlo, la luce del cielo non vuole farsi vedere,"
Purgatorio,13,70,"ché a tutti un fil di ferro i cigli fóra e cusce sì, come a sparvier selvaggio si fa però che queto non dimora.","perché a tutti un filo di ferro fóra e cuce le ciglia, così come si fa allo sparviero selvatico, perché non resta quieto."
Purgatorio,13,73,"A me pareva, andando, fare oltraggio, veggendo altrui, non essendo veduto: per ch’io mi volsi al mio consiglio saggio.","A me pareva di fare una scortesia camminare guardando quelle anime senza essere visto da esse, perciò mi rivolsi al mio saggio consigliere."
Purgatorio,13,76,"Ben sapev’ei che volea dir lo muto; e però non attese mia dimanda, ma disse: “Parla, e sie breve e arguto”.","Egli ben sapeva che cosa volevo dire, [pur restando] muto, perciò non attese la mia domanda, ma disse: «Parla, e sii breve e acuto»."
Purgatorio,13,79,"Virgilio mi venìa da quella banda de la cornice onde cader si puote, perché da nulla sponda s’inghirlanda;","Virgilio mi accompagnava da quella parte della cornice, dalla quale si può cadere , perché non è circondata da nessun argine."
Purgatorio,13,82,"da l’altra parte m’eran le divote ombre, che per l’orribile costura premevan sì, che bagnavan le gote.","Dall’altra parte c’erano le ombre devote, che per l’orribile cucitura premevano le lacrime così, che bagnavano le guance."
Purgatorio,13,85,"Volsimi a loro e “O gente sicura”, incominciai, “di veder l’alto lume che ‘l disio vostro solo ha in sua cura,","Mi volsi a loro e incominciai: «O gente sicura di vedere l’alta luce , soltanto della quale il vostro desiderio si preoccupa,"
Purgatorio,13,88,"se tosto grazia resolva le schiume di vostra coscienza sì che chiaro per essa scenda de la mente il fiume,","possa la grazia divina sciogliere così presto le impurità della vostra coscienza che il fiume della memoria scenda chiaro attraverso di esse!,"
Purgatorio,13,91,"ditemi, ché mi fia grazioso e caro, s’anima è qui tra voi che sia latina; e forse lei sarà buon s’i’ l’apparo”.","ditemi, affinché mi sia gradito e caro, se qui tra voi c’è un’anima che sia italiana, perché forse sarà un bene per lei, se io vengo a saperlo»."
Purgatorio,13,94,"“O frate mio, ciascuna è cittadina d’una vera città; ma tu vuo’ dire che vivesse in Italia peregrina”.","«O fratello mio, ogni anima è cittadina di una sola vera città ; ma tu vuoi dire che vivesse pellegrina in Italia.»"
Purgatorio,13,97,"Questo mi parve per risposta udire più innanzi alquanto che là dov’io stava, ond’io mi feci ancor più là sentire.","Mi parve di udire questa risposta alquanto più avanti del luogo, in cui stavo. Perciò io mi feci sentire più avanti."
Purgatorio,13,100,"Tra l’altre vidi un’ombra ch’aspettava in vista; e se volesse alcun dir ‘Come?’, lo mento a guisa d’orbo in sù levava.","Tra le altre ombre vidi un’ombra che visibilmente aspettava e, se qualcuno volesse sapere come [si atteggiava], dirò che alzava in su il mento come un orbo."
Purgatorio,13,103,"“Spirto”, diss’io, “che per salir ti dome, se tu se’ quelli che mi rispondesti, fammiti conto o per luogo o per nome”.","«O spirito» io dissi, «che ti domi [con la penitenza] per salire [al cielo], se tu sei colui che mi rispose, fàtti conoscere o per luogo [di nascita] o per nome.»"
Purgatorio,13,106,"“Io fui sanese”, rispuose, “e con questi altri rimendo qui la vita ria, lagrimando a colui che sé ne presti.","«Io fui di Siena» rispose, «e con questi altri spiriti purifico qui la mia vita malvagia, versando lacrime [di contrizione] a Colui , che si donerà a tutti noi."
Purgatorio,13,109,"Savia non fui, avvegna che Sapìa fossi chiamata, e fui de li altrui danni più lieta assai che di ventura mia.","Non fui savia, anche se fui chiamata Sapìa, e fui più lieta delle sciagure altrui che della mia buona sorte."
Purgatorio,13,112,"E perché tu non creda ch’io t’inganni, odi s’i’ fui, com’io ti dico, folle, già discendendo l’arco d’i miei anni.","E, affinché tu non creda che io t’inganni, odi se io [non] fui, come ti dico, folle, quando ormai stavo discendendo l’arco dei miei anni."
Purgatorio,13,115,"Eran li cittadin miei presso a Colle in campo giunti co’ loro avversari, e io pregava Iddio di quel ch’e’ volle.","I miei concittadini erano già venuti alle prese con i loro avversari a Colle di Val d’Elsa , ed io pregavo Dio di quel che Egli volle ."
Purgatorio,13,118,"Rotti fuor quivi e vòlti ne li amari passi di fuga; e veggendo la caccia, letizia presi a tutte altre dispari,","Qui essi furono sconfitti e vòlti negli amari passi della fuga. E, vedendo l’inseguimento, io provai una gioia superiore a tutte le altre,"
Purgatorio,13,121,"tanto ch’io volsi in sù l’ardita faccia, gridando a Dio: “Omai più non ti temo!”, come fé ‘l merlo per poca bonaccia.","tanto che io volsi al cielo arditamente la faccia, gridando a Dio: “Ormai più non ti temo!”, come fece il merlo per un po’ di bel tempo."
Purgatorio,13,124,"Pace volli con Dio in su lo stremo de la mia vita; e ancor non sarebbe lo mio dover per penitenza scemo,","Volli far pace con Dio alla fine della mia vita; e il mio debito [verso di Lui] non sarebbe ancora scemato per la mia penitenza,"
Purgatorio,13,127,"se ciò non fosse, ch’a memoria m’ebbe Pier Pettinaio in sue sante orazioni, a cui di me per caritate increbbe.","se non fosse accaduto che mi ricordò nelle sue sante preghiere Pier Pettinaio, il quale per carità [cristiana] ebbe compassione di me."
Purgatorio,13,130,"Ma tu chi se’, che nostre condizioni vai dimandando, e porti li occhi sciolti, sì com’io credo, e spirando ragioni?”.","Ma chi sei tu, che vai domandando la nostra condizione e che porti gli occhi sciolti, così come io credo, e che parli respirando?»"
Purgatorio,13,133,"“Li occhi”, diss’io, “mi fieno ancor qui tolti, ma picciol tempo, ché poca è l’offesa fatta per esser con invidia vòlti.","«Gli occhi» dissi, «mi saranno qui cuciti un giorno, ma per breve tempo, perché piccola è l’offesa che hanno fatto [a Dio], per aver guardato con invidia."
Purgatorio,13,136,"Troppa è più la paura ond’è sospesa l’anima mia del tormento di sotto, che già lo ‘ncarco di là giù mi pesa”.","Molto più grande è la paura, in cui la mia anima è sospesa, per il tormento nel girone sottostante , e già sento pesarmi addosso il carico di laggiù.»"
Purgatorio,13,139,"Ed ella a me: “Chi t’ha dunque condotto qua sù tra noi, se giù ritornar credi?”. E io: “Costui ch’è meco e non fa motto.","Ed ella a me: «Chi ti ha dunque condotto quassù tra noi, se credi di ritornar giù?»."
Purgatorio,13,142,"E vivo sono; e però mi richiedi, spirito eletto, se tu vuo’ ch’i’ mova di là per te ancor li mortai piedi”.","Ed io: «Costui che è con me e che non parla. Io sono vivo, perciò chièdimi pure, o spirito eletto, se tu vuoi che io muova di là per te i piedi mortali»."
Purgatorio,13,145,"“Oh, questa è a udir sì cosa nuova”, rispuose, “che gran segno è che Dio t’ami; però col priego tuo talor mi giova.","«Oh, questa è una cosa così nuova da udire» rispose, «che è gran segno che Dio ti ama; perciò con le tue preghiere aiutami qualche volta."
Purgatorio,13,148,"E cheggioti, per quel che tu più brami, se mai calchi la terra di Toscana, che a’ miei propinqui tu ben mi rinfami.","E ti chiedo, per quel che tu più desideri , se mai calchi la terra di Toscana, che tu ravvivi il mio ricordo ai miei parenti."
Purgatorio,13,151,"Tu li vedrai tra quella gente vana che spera in Talamone, e perderagli più di speranza ch’a trovar la Diana;","Tu li vedrai tra quella gente vana , che spera nel porto di Talamone e che perderà in esso più speranze che a trovare l’[introvabile] fiume Diana; ma di più vi perderanno gli ammiragli .»"
Purgatorio,17,1,"Ricorditi, lettor, se mai ne l’alpe ti colse nebbia per la qual vedessi non altrimenti che per pelle talpe,","Ricordati, o lettore, se mai in montagna ti colse [di sorpresa] la nebbia attraverso la quale tu vedevi non altrimenti che attraverso la pellicola [che ha sugli occhi vede] la talpa,"
Purgatorio,17,4,"come, quando i vapori umidi e spessi a diradar cominciansi, la spera del sol debilemente entra per essi;","come, quando i vapori umidi e spessi cominciano a diradarsi, la sfera del sole penetra debolmente attraverso di essi."
Purgatorio,17,7,"e fia la tua imagine leggera in giugnere a veder com’io rividi lo sole in pria, che già nel corcar era.","La tua immaginazione può giungere facilmente a vedere come io inizialmente rividi il sole, che già stava tramontando."
Purgatorio,17,10,"Sì, pareggiando i miei co’ passi fidi del mio maestro, usci’ fuor di tal nube ai raggi morti già ne’ bassi lidi.","Così, pareggiando i miei con i passi fidati del mio maestro, uscii fuori di tale nube ai raggi [del sole] ormai spenti nei lidi più bassi [della montagna]."
Purgatorio,17,13,"O imaginativa che ne rube talvolta sì di fuor, ch’om non s’accorge perché dintorno suonin mille tube,","O nostra facoltà immaginativa, che talvolta ci distrai dalla realtà esterna a tal punto, che non ci si accorge [più di essa] per quanto tutto intorno suonino mille trombe,"
Purgatorio,17,16,"chi move te, se ‘l senso non ti porge? Moveti lume che nel ciel s’informa, per sé o per voler che giù lo scorge.","chi muove te, se i sensi non ti porgono [le loro percezioni]? Ti muove la luce che nel cielo prende forma per sé o per il volere divino, che la guida giù [sulla terra]."
Purgatorio,17,19,"De l’empiezza di lei che mutò forma ne l’uccel ch’a cantar più si diletta, ne l’imagine mia apparve l’orma;",Nella mia immaginazione apparve la figura dell’empietà di colei che mutò forma nell’uccello che più si diletta a cantare .
Purgatorio,17,22,"e qui fu la mia mente sì ristretta dentro da sé, che di fuor non venìa cosa che fosse allor da lei ricetta.","E qui la mia mente si concentrò a tal punto dentro di sé, che di fuori non proveniva cosa che allora essa percepisse."
Purgatorio,17,25,"Poi piovve dentro a l’alta fantasia un crucifisso dispettoso e fero ne la sua vista, e cotal si morìa;","Poi dentro l’alta fantasia entrò [la visione d’]un uomo crocifisso , sdegnoso e fiero nell’aspetto, e così [atteggiato] moriva."
Purgatorio,17,28,"intorno ad esso era il grande Assuero, Estèr sua sposa e ‘l giusto Mardoceo, che fu al dire e al far così intero.","Intorno ad esso era il grande re Assuero, Ester sua sposa e il giusto Mardocheo, che fu così integro nelle parole e nelle azioni."
Purgatorio,17,31,"E come questa imagine rompeo sé per sé stessa, a guisa d’una bulla cui manca l’acqua sotto qual si feo,","E, come questa immagine si dissolse da se stessa, a guisa di una bolla [d’aria] a cui manca l’acqua sotto la quale si fece,"
Purgatorio,17,34,"surse in mia visione una fanciulla piangendo forte, e dicea: “O regina, perché per ira hai voluto esser nulla?","nella mia visione sorse una fanciulla che, piangendo fortemente, diceva: «O regina, perché per [un impeto d’] ira hai voluto annientarti?"
Purgatorio,17,37,"Ancisa t’hai per non perder Lavina; or m’hai perduta! Io son essa che lutto, madre, a la tua pria ch’a l’altrui ruina”.","Ti sei uccisa per non perdere Lavinia. Ora mi hai perduto! Sono io, Lavinia, che piango, o madre, la tua morte prima che la rovina altrui»."
Purgatorio,17,40,"Come si frange il sonno ove di butto nova luce percuote il viso chiuso, che fratto guizza pria che muoia tutto;","Come s’interrompe il sonno se all’improvviso una nuova luce percuote gli occhi richiusi e, interrotto, ha ancora qualche guizzo prima di svanire del tutto;"
Purgatorio,17,43,"così l’imaginar mio cadde giuso tosto che lume il volto mi percosse, maggior assai che quel ch’è in nostro uso.","così la mia immaginazione cadde giù non appena una luce mi percosse il volto, molto più intensa che quella [del sole] a cui siamo abituati."
Purgatorio,17,46,"I’ mi volgea per veder ov’io fosse, quando una voce disse “Qui si monta”, che da ogne altro intento mi rimosse;","Io mi volgevo per vedere dov’ero, quando una voce disse: «Di qui si sale [la montagna]». Essa mi rimosse da ogni altro proposito;"
Purgatorio,17,49,"e fece la mia voglia tanto pronta di riguardar chi era che parlava, che mai non posa, se non si raffronta.","e fece il mio desiderio tanto pronto a guardare chi era colui che parlava, che esso non si sarebbe mai acquietato, se non davanti alla cosa desiderata."
Purgatorio,17,52,"Ma come al sol che nostra vista grava e per soverchio sua figura vela, così la mia virtù quivi mancava.","Ma, come [succede] davanti al sole che abbaglia la nostra vista e per la luce eccessiva nasconde la sua figura, così la mia capacità visiva qui veniva meno."
Purgatorio,17,55,"“Questo è divino spirito, che ne la via da ir sù ne drizza sanza prego, e col suo lume sé medesmo cela.","«Questo è uno spirito divino , che c’indirizza nella via da salire senza essere pregato, e che con la sua luce nasconde se stesso."
Purgatorio,17,58,"Sì fa con noi, come l’uom si fa sego; ché quale aspetta prego e l’uopo vede, malignamente già si mette al nego.","Così fa con noi, come l’uomo si comporta con se stesso; perché chi aspetta di essere pregato e vede che hai bisogno di aiuto, malignamente già si prepara a negarti il suo aiuto."
Purgatorio,17,61,"Or accordiamo a tanto invito il piede; procacciam di salir pria che s’abbui, ché poi non si poria, se ‘l dì non riede”.","Ora accordiamo il piede al suo invito; preoccupiamoci di salire prima che si faccia buio, perché poi non si potrebbe, se il dì non ritorna»."
Purgatorio,17,64,"Così disse il mio duca, e io con lui volgemmo i nostri passi ad una scala; e tosto ch’io al primo grado fui,","Così disse la mia guida, ed io con lui volgemmo i nostri passi verso una scala. Non appena giunsi al primo gradino,"
Purgatorio,17,67,"senti’mi presso quasi un muover d’ala e ventarmi nel viso e dir: ‘Beati pacifici, che son sanz’ira mala!’.","sentii vicino a me quasi un movimento di ali e un soffio di vento sul viso e le parole: «Beati i pacifici, che sono senza l’ira malvagia!» ."
Purgatorio,17,70,"Già eran sovra noi tanto levati li ultimi raggi che la notte segue, che le stelle apparivan da più lati.","Già si erano tanto levati sopra di noi gli ultimi raggi [del sole] che sono poi seguìti dalla notte, che le stelle apparivano da più lati."
Purgatorio,17,73,"‘O virtù mia, perché sì ti dilegue?’, fra me stesso dicea, ché mi sentiva la possa de le gambe posta in triegue.","«O virtù mia, perché ti dilegui così?» dicevo fra me e me, perché mi sentivo la forza delle gambe posta in tregua ."
Purgatorio,17,76,"Noi eravam dove più non saliva la scala sù, ed eravamo affissi, pur come nave ch’a la piaggia arriva.","Noi eravamo dove la scala non saliva più verso l’alto, ed eravamo fermi, proprio come una nave che è arrivata alla spiaggia."
Purgatorio,17,79,"E io attesi un poco, s’io udissi alcuna cosa nel novo girone; poi mi volsi al maestro mio, e dissi:","Io attesi un po’, [per sentire] se udivo qualcosa nel nuovo girone. Poi mi rivolsi al mio maestro e dissi:"
Purgatorio,17,82,"“Dolce mio padre, dì, quale offensione si purga qui nel giro dove semo? Se i piè si stanno, non stea tuo sermone”.","«O mio dolce padre, dimmi quale offesa si purga qui nel girone dove siamo? Se i piedi se ne stanno [fermi], non vi stia anche il tuo discorso»."
Purgatorio,17,85,"Ed elli a me: “L’amor del bene, scemo del suo dover, quiritta si ristora; qui si ribatte il mal tardato remo.","Ed egli a me: «L’amore verso il bene, minore di quanto deve essere, si ripara proprio qui; qui si batte più velocemente il remo usato troppo lentamente."
Purgatorio,17,88,"Ma perché più aperto intendi ancora, volgi la mente a me, e prenderai alcun buon frutto di nostra dimora”.","Ma, affinché tu intenda ancora meglio, volgi la mente a me, e raccoglierai qualche altro buon frutto dalla nostra sosta»."
Purgatorio,17,91,"“Né creator né creatura mai”, cominciò el, “figliuol, fu sanza amore, o naturale o d’animo; e tu ‘l sai.","«Né creatore né creatura» egli cominciò, «o figliolo, fu mai senza amore, o naturale o d’animo. E tu lo sai."
Purgatorio,17,94,"Lo naturale è sempre sanza errore, ma l’altro puote errar per malo obietto o per troppo o per poco di vigore.","L’amore naturale è sempre senza errore, ma l’altro può errare perché si rivolge vero un oggetto cattivo o perché ha troppo o perché ha poco vigore ."
Purgatorio,17,97,"Mentre ch’elli è nel primo ben diretto, e ne’ secondi sé stesso misura, esser non può cagion di mal diletto;","Mentre esso è ben diretto nel primo caso e nei secondi sa misurare se stesso, non può esser causa di un piacere cattivo."
Purgatorio,17,100,"ma quando al mal si torce, o con più cura o con men che non dee corre nel bene, contra ‘l fattore adovra sua fattura.","Ma, quando si piega verso il male o corre verso il bene con più cura o con meno cura di quanto deve, la sua fattura opera contro il suo fattore ."
Purgatorio,17,103,Quinci comprender puoi ch’esser convene amor sementa in voi d’ogne virtute e d’ogne operazion che merta pene.,Da ciò puoi comprendere che conviene che l’amore sia in voi il seme di ogni virtù e di ogni operazione che merita pene.
Purgatorio,17,106,"Or, perché mai non può da la salute amor del suo subietto volger viso, da l’odio proprio son le cose tute;","Ora, poiché l’amore non può mai volgere lo sguardo dal bene del suo soggetto, le cose sono protette dall’odio contro se stesse."
Purgatorio,17,109,"e perché intender non si può diviso, e per sé stante, alcuno esser dal primo, da quello odiare ogne effetto è deciso.","E, poiché non si può intendere alcun essere diviso dal primo e per sé stante, ogni effetto è sottratto all’odio verso di Lui."
Purgatorio,17,112,"Resta, se dividendo bene stimo, che ‘l mal che s’ama è del prossimo; ed esso amor nasce in tre modi in vostro limo.","Se nelle distinzioni [dei vari casi] giudico correttamente, resta che il male che si desidera è quello verso il prossimo. Questo desiderio maligno nasce in tre modi nel vostro animo."
Purgatorio,17,115,"E' chi, per esser suo vicin soppresso, spera eccellenza, e sol per questo brama ch’el sia di sua grandezza in basso messo;","Vi è chi spera di eccellere per il fatto che il suo vicino è abbattuto, e soltanto per questo brama che quegli sia abbassato dalla sua grandezza."
Purgatorio,17,118,"è chi podere, grazia, onore e fama teme di perder perch’altri sormonti, onde s’attrista sì che ‘l contrario ama;","Vi è chi teme di perdere il potere, la gratitudine altrui, l’onore e la fama perché un altro lo supera, perciò si rattrista tanto che ama il contrario."
Purgatorio,17,124,"ed è chi per ingiuria par ch’aonti, sì che si fa de la vendetta ghiotto, e tal convien che ‘l male altrui impronti. Questo triforme amor qua giù di sotto si piange; or vo’ che tu de l’altro intende, che corre al ben con ordine corrotto.","Queste tre forme di amore [rivolto al male altrui] si piangono nei gironi sottostanti. Ora voglio che tu intenda dell’altro [tipo di amore], quello che corre verso il bene in misura scorretta."
Purgatorio,17,127,"Ciascun confusamente un bene apprende nel qual si queti l’animo, e disira; per che di giugner lui ciascun contende.",Ogni uomo conosce in modo confuso e desidera un bene nel quale si acquieta il suo animo; per questo motivo ciascuno si sforza di raggiungere tale bene.
Purgatorio,17,130,"Se lento amore a lui veder vi tira o a lui acquistar, questa cornice, dopo giusto penter, ve ne martira.","Se un amore lento trascina voi [uomini] a vedere Lui o ad acquistare Lui, questa cornice, dopo il giusto pentimento, vi fa soffrire per tale lentezza."
Purgatorio,17,133,"Altro ben è che non fa l’uom felice; non è felicità, non è la buona essenza, d’ogne ben frutto e radice.","Vi è poi un altro bene che [però] non rende l’uomo felice; [perché esso] non è la felicità, non è quel Bene assoluto, [che è] il frutto e la radice d’ogni bene [relativo]."
Purgatorio,17,136,"L’amor ch’ad esso troppo s’abbandona, di sovr’a noi si piange per tre cerchi; ma come tripartito si ragiona,","L’amore, che troppo si abbandona ad esso, si piange nei tre cerchi sopra di noi. Ma taccio come il ragionamento lo distingua in tre parti,"
Purgatorio,17,139,"tacciolo, acciò che tu per te ne cerchi”.",affinché tu lo scopra da solo».
Purgatorio,24,1,"Né ‘l dir l’andar, né l’andar lui più lento facea, ma ragionando andavam forte, sì come nave pinta da buon vento;","Il parlare non faceva più lento l’andare, né l’andare faceva più lento il parlare, ma ragionando andavamo forte , così come una nave spinta da buon vento."
Purgatorio,24,4,"e l’ombre, che parean cose rimorte, per le fosse de li occhi ammirazione traean di me, di mio vivere accorte.","Le ombre, che parevano cose morte due volte, guardandomi con gli occhi infossati provavano meraviglia, essendosi accorte che ero in vita."
Purgatorio,24,7,"E io, continuando al mio sermone, dissi: “Ella sen va sù forse più tarda che non farebbe, per altrui cagione.","Ed io, continuando il mio discorso, dissi: «Ella se ne va su forse più lentamente di quanto non farebbe, a causa di qualcun altro ."
Purgatorio,24,10,"Ma dimmi, se tu sai, dov’è Piccarda; dimmi s’io veggio da notar persona tra questa gente che sì mi riguarda”.","Ma dimmi, se tu sai, dov’è Piccarda; dimmi se io vedo qualche persona da notare tra questa gente che così mi guarda»."
Purgatorio,24,13,"“La mia sorella, che tra bella e buona non so qual fosse più, triunfa lieta ne l’alto Olimpo già di sua corona”.","«Mia sorella, che non so se fosse più bella o più buona, ormai siede lieta e trionfante nella parte più alta del cielo con la sua corona [di gloria]»."
Purgatorio,24,16,"Sì disse prima; e poi: “Qui non si vieta di nominar ciascun, da ch’è sì munta nostra sembianza via per la dieta.","Così disse prima; e poi: «Qui non si vieta di nominare ciascuno, poiché le nostre sembianze sono così smunte a causa del digiuno."
Purgatorio,24,19,"Questi”, e mostrò col dito, “è Bonagiunta, Bonagiunta da Lucca; e quella faccia di là da lui più che l’altre trapunta","Questi» e fece segno con il dito, «è Bonagiunta, Bonagiunta da Lucca; e quella faccia dietro di lui , piena di buchi più che le altre,"
Purgatorio,24,22,"ebbe la Santa Chiesa in le sue braccia: dal Torso fu, e purga per digiuno l’anguille di Bolsena e la vernaccia”.","ebbe la Santa Chiesa sulle sue braccia: fu di Tours, ed ora purga con il digiuno le anguille di Bolsena e la vernaccia»."
Purgatorio,24,25,"Molti altri mi nomò ad uno ad uno; e del nomar parean tutti contenti, sì ch’io però non vidi un atto bruno.","Mi nominò molti altri ad uno ad uno; e parevano tutti contenti di essere nominati, così che io non vidi alcun atto d’irritazione."
Purgatorio,24,28,Vidi per fame a vòto usar li denti Ubaldin da la Pila e Bonifazio che pasturò col rocco molte genti.,"Vidi per la fame usare a vuoto i denti Ubaldino della Pila e Bonifacio Fieschi, che con il bastone vescovile fu pastore e diede pastura a molte genti."
Purgatorio,24,31,"Vidi messer Marchese, ch’ebbe spazio già di bere a Forlì con men secchezza, e sì fu tal, che non si sentì sazio.","Vidi messer Marchese degli Argogliosi, che a Forlì ebbe il tempo di bere con meno secchezza [di gola] e [in terra] fu tale, che non si sentì mai sazio di cibo."
Purgatorio,24,34,"Ma come fa chi guarda e poi s’apprezza più d’un che d’altro, fei a quel da Lucca, che più parea di me aver contezza.","Ma, come fa chi guarda e poi apprezza più uno che un altro, così io feci con quello di Lucca, che pareva più desideroso di conoscermi."
Purgatorio,24,37,"El mormorava; e non so che “Gentucca” sentiv’io là, ov’el sentia la piaga de la giustizia che sì li pilucca.","Egli mormorava; ed io sentivo un non so che «Gentucca!» là sulla bocca, dove egli sentiva la piaga della giustizia che così li consuma."
Purgatorio,24,40,"“O anima”, diss’io, “che par sì vaga di parlar meco, fa sì ch’io t’intenda, e te e me col tuo parlare appaga”.","«O anima» dissi, «che appari così desiderosa di parlar con me, fa’ in modo che io t’intenda, e appaga te e me con le tue parole.»"
Purgatorio,24,43,"“Femmina è nata, e non porta ancor benda”, cominciò el, “che ti farà piacere la mia città, come ch’om la riprenda.","«È nata una donna, e non porta ancora il velo nuziale» cominciò, «che ti farà piacere la mia città, anche se qualcuno ne parla male."
Purgatorio,24,46,"Tu te n’andrai con questo antivedere: se nel mio mormorar prendesti errore, dichiareranti ancor le cose vere.","Tu te ne andrai con questa predizione. Se le parole che ho mormorato ti hanno fatto cadere in errore, i fatti che vedrai ti chiariranno ancora meglio [quanto ho detto]."
Purgatorio,24,49,"Ma dì s’i’ veggio qui colui che fore trasse le nove rime, cominciando ‘Donne ch’avete intelletto d’amore’”.","Ma dimmi se io vedo qui [davanti a me] colui che cominciò il nuovo modo di poetare, scrivendo O donne che avete compreso l’amore.»"
Purgatorio,24,52,"E io a lui: “I’ mi son un che, quando Amor mi spira, noto, e a quel modo ch’e’ ditta dentro vo significando”.","Ed io a lui: «Io son uno che, quando Amor m’ispira, annoto, e in quel modo, ch’esso mi detta dentro [l’animo], esprimo in versi»."
Purgatorio,24,55,"“O frate, issa vegg’io”, diss’elli, “il nodo che ‘l Notaro e Guittone e me ritenne di qua dal dolce stil novo ch’i’ odo!","«O fratello, ora vedo» disse, «l’ostacolo che trattenne Giacomo da Lentini, Guittone d’Arezzo e me di qua dal dolce stil novo, di cui ora io odo la definizione!"
Purgatorio,24,58,"Io veggio ben come le vostre penne di retro al dittator sen vanno strette, che de le nostre certo non avvenne;","Io vedo bene come le vostre opere seguano strettamente l’Amore che v’ispira, cosa che certamente non avvenne delle nostre."
Purgatorio,24,61,"e qual più a gradire oltre si mette, non vede più da l’uno a l’altro stilo”; e, quasi contentato, si tacette.","E chiunque si metta ad approfondire ancora di più la questione, non vede altre differenze tra l’uno e l’altro stile poetico». E, quasi accontentato, tacque."
Purgatorio,24,64,"Come li augei che vernan lungo ‘l Nilo, alcuna volta in aere fanno schiera, poi volan più a fretta e vanno in filo,","Come gli uccelli che svernano lungo il Nilo, qualche volta fanno schiera nell’aria, poi volano più in fretta mettendosi in fila;"
Purgatorio,24,67,"così tutta la gente che lì era, volgendo ‘l viso, raffrettò suo passo, e per magrezza e per voler leggera.","così tutta la gente che era lì, volgendo il viso, affrettò nuovamente il suo passo, resa leggera per la magrezza e per il desiderio di purificarsi."
Purgatorio,24,70,"E come l’uom che di trottare è lasso, lascia andar li compagni, e sì passeggia fin che si sfoghi l’affollar del casso,","E come l’uomo che è stanco di correre, lascia andare avanti i compagni e procede a passo normale finché non cessa l’ansimare del petto;"
Purgatorio,24,73,"sì lasciò trapassar la santa greggia Forese, e dietro meco sen veniva, dicendo: “Quando fia ch’io ti riveggia?”.","così Forese lasciò proseguire il gruppo di anime, e camminava con me dietro di loro, dicendo: «Quando sarà che io ti rivedrò?»."
Purgatorio,24,76,"“Non so”, rispuos’io lui, “quant’io mi viva; ma già non fia il tornar mio tantosto, ch’io non sia col voler prima a la riva;","«Non so» gli risposi, «quanto tempo vivrò. Ma il mio ritorno qui non sarà tanto sollecito, quanto il desiderio di giungere al più presto alla fine della vita,"
Purgatorio,24,79,"però che ‘l loco u’ fui a viver posto, di giorno in giorno più di ben si spolpa, e a trista ruina par disposto”.","perché il luogo in cui fui posto a vivere , di giorno in giorno si spoglia sempre più di ogni bene, e pare predisposto ad una triste rovina.»"
Purgatorio,24,82,"“Or va”, diss’el; “che quei che più n’ha colpa, vegg’io a coda d’una bestia tratto inver’ la valle ove mai non si scolpa.","«Ora va» disse, «perché quello, che ne ha più colpa , io vedo legato alla coda di un cavallo e trascinato verso la valle dove le colpe non sono mai perdonate ."
Purgatorio,24,85,"La bestia ad ogne passo va più ratto, crescendo sempre, fin ch’ella il percuote, e lascia il corpo vilmente disfatto.","La bestia va ad ogni passo più veloce ed aumenta sempre più l’andatura, finché non lo colpisce a morte e ne abbandona il corpo vilmente straziato."
Purgatorio,24,88,"Non hanno molto a volger quelle ruote”, e drizzò li ochi al ciel, “che ti fia chiaro ciò che ‘l mio dir più dichiarar non puote.","Quelle sfere non dovranno fare molti giri» e drizzò gli occhi verso il cielo, «e ti sarà chiaro ciò che le mie parole non possono chiarire di più."
Purgatorio,24,91,"Tu ti rimani omai; ché ‘l tempo è caro in questo regno, sì ch’io perdo troppo venendo teco sì a paro a paro”.","Tu ormai puoi rimanere indietro, perché in questo regno il tempo è prezioso ed io ne perdo troppo venendo di pari passo con te.»"
Purgatorio,24,94,"Qual esce alcuna volta di gualoppo lo cavalier di schiera che cavalchi, e va per farsi onor del primo intoppo,","Come talvolta il cavaliere esce di galoppo da una schiera che cavalchi contro il nemico, e va per conquistarsi l’onore del primo scontro,"
Purgatorio,24,97,tal si partì da noi con maggior valchi; e io rimasi in via con esso i due che fuor del mondo sì gran marescalchi.,"così partì da noi con passi più rapidi dei nostri. Ed io rimasi sulla via con i due poeti, che furono così grandi maestri del mondo."
Purgatorio,24,100,"E quando innanzi a noi intrato fue, che li occhi miei si fero a lui seguaci, come la mente a le parole sue,","E, quando si fu inoltrato davanti a noi tanto che i miei occhi lo seguivano [a fatica], come la mente [aveva seguìto a fatica] le sue parole,"
Purgatorio,24,103,"parvermi i rami gravidi e vivaci d’un altro pomo, e non molto lontani per esser pur allora vòlto in laci.","mi apparvero i rami carichi di frutta e rigogliosi di un altro albero; e non molto lontani da me, che mi ero voltato soltanto allora da quella parte."
Purgatorio,24,106,"Vidi gente sott’esso alzar le mani e gridar non so che verso le fronde, quasi bramosi fantolini e vani,","Sotto di esso vidi un gruppo di anime alzare le mani e gridare non so che verso le fronde, quasi fossero bambinetti avidi ma senza discernimento,"
Purgatorio,24,109,"che pregano, e ‘l pregato non risponde, ma, per fare esser ben la voglia acuta, tien alto lor disio e nol nasconde.","che pregano, e chi è pregato non li accontenta, ma, per rendere più acuto il loro desiderio, tiene alto l’oggetto che desiderano e non lo nasconde."
Purgatorio,24,112,"Poi si partì sì come ricreduta; e noi venimmo al grande arbore adesso, che tanti prieghi e lagrime rifiuta.","Poi [quella gente] partì come disingannata. Noi venimmo sùbito al grande albero, che rifiuta di esaudire tante preghiere e tante lacrime."
Purgatorio,24,115,"“Trapassate oltre sanza farvi presso: legno è più sù che fu morso da Eva, e questa pianta si levò da esso”.","«Passate oltre senza avvicinarvi: più su è un albero, che fu morso da Eva, e questa pianta fu levata da esso.»"
Purgatorio,24,118,"Sì tra le frasche non so chi diceva; per che Virgilio e Stazio e io, ristretti, oltre andavam dal lato che si leva.","Così diceva non so chi [nascosto] tra le frasche. Perciò Virgilio, Stazio ed io, stretti uno all’altro, procedevamo dal lato che si eleva ."
Purgatorio,24,121,"“Ricordivi”, dicea, “d’i maladetti nei nuvoli formati, che, satolli, Teseo combatter co’ doppi petti;","«Ricordatevi» diceva, «dei maledetti centauri, figli di Nuvola, che, satolli di cibo, combatterono Teseo con il duplice petto di uomo e di cavallo;"
Purgatorio,24,124,"e de li Ebrei ch’al ber si mostrar molli, per che no i volle Gedeon compagni, quando inver’ Madian discese i colli”.","e dei soldati ebrei, che si mostrarono troppo ingordi a bere, perciò Gedeone non li volle come compagni, quando discese dalle colline [per conquistare le terre] dei madianiti.»"
Purgatorio,24,127,"Sì accostati a l’un d’i due vivagni passammo, udendo colpe de la gola seguite già da miseri guadagni.","Così, restando accostati ad uno dei due orli della cornice, passammo [oltre l’albero], udendo esempi delle colpe della gola, seguìti ora da questi miseri guadagni ."
Purgatorio,24,130,"Poi, rallargati per la strada sola, ben mille passi e più ci portar oltre, contemplando ciascun sanza parola.","Poi ci allargammo per la strada solitaria, e ben mille passi e più ci portarono oltre [l’albero], mentre ciascuno di noi rifletteva tra sé e sé senza dire parola."
Purgatorio,24,133,“Che andate pensando sì voi sol tre?”. sùbita voce disse; ond’io mi scossi come fan bestie spaventate e poltre.,«Che cosa andate pensando voi tre da soli?» disse una voce all’improvviso. Perciò io mi scossi come fanno le bestie spaventate mentre riposano.
Purgatorio,24,136,"Drizzai la testa per veder chi fossi; e già mai non si videro in fornace vetri o metalli sì lucenti e rossi,","Drizzai la testa per vedere chi fosse. Non si videro mai in una fornace vetri o metalli così lucenti e rossi,"
Purgatorio,24,139,"com’io vidi un che dicea: “S’a voi piace montare in sù, qui si convien dar volta; quinci si va chi vuole andar per pace”.","come io vidi un [angelo splendente] che diceva: «Se a voi piace salire, conviene voltare di qui: da questa parte va chi vuole andar verso la pace»."
Purgatorio,24,142,"L’aspetto suo m’avea la vista tolta; per ch’io mi volsi dietro a’ miei dottori, com’om che va secondo ch’elli ascolta.","Il suo aspetto mi aveva tolto la vista , perciò io mi misi dietro ai miei dottori, come un cieco che procede seguendo le voci che ascolta."
Purgatorio,24,145,"E quale, annunziatrice de li albori, l’aura di maggio movesi e olezza, tutta impregnata da l’erba e da’ fiori;","E, come la brezza di maggio, che annunzia l’alba, si muove e diffonde profumo, poiché è tutta impregnata dall’erba e dai fiori;"
Purgatorio,24,148,"tal mi senti’ un vento dar per mezza la fronte, e ben senti’ mover la piuma, che fé sentir d’ambrosia l’orezza.","così io sentii un vento passare in mezzo alla mia fronte, e sentii bene muovere le ali [dell’angelo], che fecero l’aria profumare d’ambrosia."
Purgatorio,24,151,"E senti’ dir: “Beati cui alluma tanto di grazia, che l’amor del gusto nel petto lor troppo disir non fuma,","E sentii dire: «Beati coloro che la grazia divina tanto illumina, che l’amore per il cibo non suscita desideri eccessivi nel loro petto,"
Purgatorio,24,154,esuriendo sempre quanto è giusto!”.,perché provano sempre fame quanto è giusto!».
Purgatorio,25,1,Ora era onde ‘l salir non volea storpio; ché ‘l sole avea il cerchio di merigge lasciato al Tauro e la notte a lo Scorpio:,"L’ora era tale che la salita non permetteva indugi, perché il sole aveva lasciato il meridiano di mezzogiorno alla costellazione del Toro e la notte a quella dello Scorpione."
Purgatorio,25,4,"per che, come fa l’uom che non s’affigge ma vassi a la via sua, che che li appaia, se di bisogno stimolo il trafigge,","Perciò, come fa l’uomo che non si ferma ma va per la sua strada, qualunque cosa appaia [davanti a lui], se lo trafigge lo stimolo del bisogno,"
Purgatorio,25,7,"così intrammo noi per la callaia, uno innanzi altro prendendo la scala che per artezza i salitor dispaia.","così entrammo per la fessura [della roccia], uno davanti all’altro, prendendo la scala che per la strettezza dispaia coloro che salgono. 10 E come il cicognino, che alza le ali per la voglia di volare, ma non si tenta di abbandonare il nido e le cala giù;"
Purgatorio,25,13,"tal era io con voglia accesa e spenta di dimandar, venendo infino a l’atto che fa colui ch’a dicer s’argomenta.","tale ero io con la voglia accesa e spenta di domandare, venendo fino all’atto [di aprire bocca] che fa colui che cerca di parlare."
Purgatorio,25,16,"Non lasciò, per l’andar che fosse ratto, lo dolce padre mio, ma disse: “Scocca l’arco del dir, che ‘nfino al ferro hai tratto”.","Per quanto il nostro cammino fosse rapido, il mio dolce padre non tralasciò [di parlare] ma disse: «Scocca l’arco del dire, che hai tirato fino al[la punta di] ferro [della freccia] »."
Purgatorio,25,19,Allor sicuramente apri’ la bocca e cominciai: “Come si può far magro là dove l’uopo di nodrir non tocca?”.,"Allora aprii la bocca senza esitare e cominciai: «Come possono farsi magre [le ombre], se non hanno bisogno di nutrirsi?»."
Purgatorio,25,22,"“Se t’ammentassi come Meleagro si consumò al consumar d’un stizzo, non fora”, disse, “a te questo sì agro;","«Se ti rammentassi come Meleagro si consumò al consumarsi di un tizzone, questo non sarebbe» disse, «a te così difficile da capire."
Purgatorio,25,25,"e se pensassi come, al vostro guizzo, guizza dentro a lo specchio vostra image, ciò che par duro ti parrebbe vizzo.","E, se pensassi come, ad un vostro rapido movimento, la vostra immagine guizza dentro lo specchio, ciò che appare duro [da capire] ti apparirebbe facile."
Purgatorio,25,28,"Ma perché dentro a tuo voler t’adage, ecco qui Stazio; e io lui chiamo e prego che sia or sanator de le tue piage”.","Ma, affinché tu ti senta soddisfatto dentro il tuo desiderio, ecco qui Stazio. Lo chiamo e lo prego di guarirti ora dalle tue piaghe »."
Purgatorio,25,31,"“Se la veduta etterna li dislego”, rispuose Stazio, “là dove tu sie, discolpi me non potert’io far nego”.","«Se gli spiego i disegni eterni [di Dio]» rispose Stazio, «in tua presenza, mi discolpi il fatto che non posso risponderti di no.»"
Purgatorio,25,34,"Poi cominciò: “Se le parole mie, figlio, la mente tua guarda e riceve, lume ti fiero al come che tu die.","Poi cominciò: «O figlio, se la tua mente recepisce e conserva le mie parole, esse ti chiariranno la domanda che tu poni."
Purgatorio,25,37,"Sangue perfetto, che poi non si beve da l’assetate vene, e si rimane quasi alimento che di mensa leve,","Il sangue [maschile] purificato, che poi non è bevuto dalle vene assetate e che rimane quasi un alimento che si toglie di mensa,"
Purgatorio,25,40,"prende nel core a tutte membra umane virtute informativa, come quello ch’a farsi quelle per le vene vane.","nel cuore acquista la capacità di dar forma a tutte le membra umane, così come quel[l’altro sangue], che scorre per le vene, si trasforma in quelle [membra]."
Purgatorio,25,43,"Ancor digesto, scende ov’è più bello tacer che dire; e quindi poscia geme sovr’altrui sangue in natural vasello.","Ancora più modificato, scende in quelle parti del corpo che è più bello tacere che nominare . Da qui poi si riversa sopra il sangue altrui nel vasetto naturale ."
Purgatorio,25,46,"Ivi s’accoglie l’uno e l’altro insieme, l’un disposto a patire, e l’altro a fare per lo perfetto loco onde si preme;","In quel luogo l’uno e l’altro si raccolgono insieme, uno predisposto ad essere passivo , l’altro ad essere attivo per effetto del luogo purificato da cui è spinto."
Purgatorio,25,49,"e, giunto lui, comincia ad operare coagulando prima, e poi avviva ciò che per sua matera fé constare.","E, congiunto al sangue femminile, comincia ad operare prima coagulando [le cellule] e poi infondendo la vita a ciò che ha reso consistente come sua materia."
Purgatorio,25,52,"Anima fatta la virtute attiva qual d’una pianta, in tanto differente, che questa è in via e quella è già a riva,","La virtù attiva, divenuta anima [vegetativa] come quella di una pianta ma da essa differente, perché questa è in via e quella è già a riva ,"
Purgatorio,25,55,"tanto ovra poi, che già si move e sente, come spungo marino; e indi imprende ad organar le posse ond’è semente.","tanto opera poi, che ormai [l’embrione] si muove e sente, come una spugna marina. E da qui inizia a dare forma di organi alle forze che ha generato."
Purgatorio,25,58,"Or si spiega, figliuolo, or si distende la virtù ch’è dal cor del generante, dove natura a tutte membra intende.","Ora si dispiega, o figliolo, ed ora si distende la virtù [attiva] che proviene dal cuore del generante, dove la natura sovrintende a [formare] tutte le membra."
Purgatorio,25,61,"Ma come d’animal divegna fante, non vedi tu ancor: quest’è tal punto, che più savio di te fé già errante,","Ma tu non vedi ancora come da essere vivente divenga essere provvisto di parola. Questo è quel punto, che indusse in errore chi era più saggio di te,"
Purgatorio,25,64,"sì che per sua dottrina fé disgiunto da l’anima il possibile intelletto, perché da lui non vide organo assunto.","così che nelle sue teorie disgiunse dall’anima l’intelletto possibile, perché non trovò nessun organo che svolgesse tale funzione."
Purgatorio,25,67,"Apri a la verità che viene il petto; e sappi che, sì tosto come al feto l’articular del cerebro è perfetto,","Apri il petto alla verità che viene; e sappi che, non appena nel feto si è perfezionato lo sviluppo del cervello,"
Purgatorio,25,70,"lo motor primo a lui si volge lieto sovra tant’arte di natura, e spira spirito novo, di vertù repleto,","il Primo Motore si rivolge a lui, [mostrandosi] lieto davanti a un prodotto tanto mirabile della natura. E v’ispira uno spirito nuovo, ripieno di una virtù,"
Purgatorio,25,73,"che ciò che trova attivo quivi, tira in sua sustanzia, e fassi un’alma sola, che vive e sente e sé in sé rigira.","che ciò che trova attivo qui, attira nella sua sostanza, e si forma un’anima sola, che vive, sente e riflette su se stessa ."
Purgatorio,25,76,"E perché meno ammiri la parola, guarda il calor del sole che si fa vino, giunto a l’omor che de la vite cola.","E, affinché le mie parole ti stupiscano di meno, guarda il calore del sole che si trasforma in vino, [se è] congiunto con l’umore che cola dalla vite."
Purgatorio,25,79,"Quando Lachesìs non ha più del lino, solvesi da la carne, e in virtute ne porta seco e l’umano e ‘l divino:","Quando Làchesi non ha più lino [da tessere], [l’anima] si scioglie dalla carne e in potenza porta con sé sia la parte umana, sia quella divina :"
Purgatorio,25,82,"l’altre potenze tutte quante mute; memoria, intelligenza e volontade in atto molto più che prima agute.","le altre potenze [diventano] tutte quante mute . Invece la memoria, l’intelligenza e la volontà, che sono in atto, diventano acute molto più di prima."
Purgatorio,25,85,Sanza restarsi per sé stessa cade mirabilmente a l’una de le rive; quivi conosce prima le sue strade.,"Senza potersi arrestare, per un impulso naturale essa cade mirabilmente sopra una delle due rive . Qui conosce sùbito la strada che deve prendere ."
Purgatorio,25,88,"Tosto che loco lì la circunscrive, la virtù formativa raggia intorno così e quanto ne le membra vive.","Non appena il luogo la circoscrive lì , la virtù formativa s’irraggia intorno a lei in quel modo e in quella misura che faceva nelle membra vive ."
Purgatorio,25,91,"E come l’aere, quand’è ben piorno, per l’altrui raggio che ‘n sé si reflette, di diversi color diventa addorno;","E, come l’aria, quando è ben impregnata di pioggia, per il raggio di sole, che si riflette in se stessa, diventa adorna di diversi colori;"
Purgatorio,25,94,così l’aere vicin quivi si mette in quella forma ch’è in lui suggella virtualmente l’alma che ristette;,così qui l’aria vicina [all’anima] si mette in quella forma che virtualmente ha impresso in essa l’anima che vi si è fermata.
Purgatorio,25,97,"e simigliante poi a la fiammella che segue il foco là ‘vunque si muta, segue lo spirto sua forma novella.","Poi, somigliante alla fiammella che segue il fuoco dovunque si sposti, la sua forma novella segue lo spirito."
Purgatorio,25,100,"Però che quindi ha poscia sua paruta, è chiamata ombra; e quindi organa poi ciascun sentire infino a la veduta.","Perché si rende poi visibile, essa è chiamata ombra; e da qui forma poi tutti gli organi dei sensi fino alla vista."
Purgatorio,25,103,Quindi parliamo e quindi ridiam noi; quindi facciam le lagrime e ‘ sospiri che per lo monte aver sentiti puoi.,Grazie ad essa noi parliamo e grazie ad essa ridiamo; grazie ad essa versiamo le lacrime e i sospiri che puoi aver sentito su per questo monte.
Purgatorio,25,106,"Secondo che ci affiggono i disiri e li altri affetti, l’ombra si figura; e quest’è la cagion di che tu miri”.","Secondo che ci affiggono i desideri e gli altri affetti, la nostra ombra si configura. Questa è la causa [per cui le anime dimagriscono], di cui tu ti stupisci»."
Purgatorio,25,109,"E già venuto a l’ultima tortura s’era per noi, e vòlto a la man destra, ed eravamo attenti ad altra cura.","Noi eravamo già venuti agli ultimi tormenti, avevamo rivolto [i nostri passi] a destra ed eravamo attenti ad un’altra difficoltà."
Purgatorio,25,112,"Quivi la ripa fiamma in fuor balestra, e la cornice spira fiato in suso che la reflette e via da lei sequestra;",Qui la parete della montagna lancia in fuori una fiamma e dalla cornice spira un vento che la riflette in su e tiene libero un sentiero.
Purgatorio,25,115,"ond’ir ne convenia dal lato schiuso ad uno ad uno; e io temea ‘l foco quinci, e quindi temeva cader giuso.","Perciò ci conveniva andare dal lato aperto ad uno ad uno. Da una parte io temevo il fuoco, dall’altra temevo di cader giù."
Purgatorio,25,118,"Lo duca mio dicea: “Per questo loco si vuol tenere a li occhi stretto il freno, però ch’errar potrebbesi per poco”.","La mia guida diceva: «In questo luogo devi tenere stretto il freno agli occhi , perché basta poco per mettere il piede in fallo»."
Purgatorio,25,121,"‘Summae Deus clementiae’ nel seno al grande ardore allora udi’ cantando, che di volger mi fé caler non meno;","«O Dio di somma clemenza» allora udii anime cantare in mezzo a quel grande fuoco, tanto che provai ugualmente il desiderio di volgermi."
Purgatorio,25,124,e vidi spirti per la fiamma andando; per ch’io guardava a loro e a’ miei passi compartendo la vista a quando a quando.,"Vidi spiriti che andavano in mezzo alle fiamme; perciò io guardavo verso di loro ed ai miei passi, dividendo la mia vista ora agli uni ora agli altri."
Purgatorio,25,127,"Appresso il fine ch’a quell’inno fassi, gridavano alto: ‘Virum non cognosco’; indi ricominciavan l’inno bassi.","Dopo aver finito di cantare quell’inno, gridavano a voce alta: «Non conosco alcun uomo». Poi ricominciavano l’inno a voce più bassa."
Purgatorio,25,130,"Finitolo, anco gridavano: “Al bosco si tenne Diana, ed Elice caccionne che di Venere avea sentito il tòsco”.","Alla fine dell’inno, gridavano ancora: «In mezzo al bosco volle vivere Diana, e dal bosco ella cacciò Elice, che aveva sentito il veleno [amoroso] di Venere»."
Purgatorio,25,133,Indi al cantar tornavano; indi donne gridavano e mariti che fuor casti come virtute e matrimonio imponne.,"Poi tornavano a cantare, poi gridavano [il nome di] donne e mariti che furono casti come la virtù e il matrimonio impongono."
Purgatorio,25,136,E questo modo credo che lor basti per tutto il tempo che ‘l foco li abbruscia: con tal cura conviene e con tai pasti,E questo modo credo che a loro basti per tutto il tempo che il fuoco li brucia. Con tale pena e con tale nutrimento
Purgatorio,25,139,che la piaga da sezzo si ricuscia.,conviene che la piaga [del peccato] alla fine si Rimargini.
Purgatorio,26,1,"Mentre che sì per l’orlo, uno innanzi altro, ce n’andavamo, e spesso il buon maestro diceami: “Guarda: giovi ch’io ti scaltro”;",Mentre uno dopo l’altro ce ne andavamo lungo il margine esterno e spesso il buon maestro mi diceva: «Sta’ attento: ascolta il mio avvertimento»;
Purgatorio,26,4,"feriami il sole in su l’omero destro, che già, raggiando, tutto l’occidente mutava in bianco aspetto di cilestro;","il sole mi feriva sull’omero destro e ormai con i raggi del tramonto mutava in bianco tutto l’occidente, che era di colore azzurrino."
Purgatorio,26,7,"e io facea con l’ombra più rovente parer la fiamma; e pur a tanto indizio vidi molt’ombre, andando, poner mente.","Con l’ombra io facevo apparire più rossa la sua luce. E vidi molte ombre che, pur continuando a camminare, prestavano attenzione a un indizio così piccolo."
Purgatorio,26,10,Questa fu la cagion che diede inizio loro a parlar di me; e cominciarsi a dir: “Colui non par corpo fittizio”;,"Questa fu la causa che le spinse a parlar di me, e cominciarono a dire: «Colui non pare un corpo fittizio»."
Purgatorio,26,13,"poi verso me, quanto potean farsi, certi si fero, sempre con riguardo di non uscir dove non fosser arsi.","Poi alcune si fecero verso di me, quanto più potevano avvicinarsi, stando sempre attente a non uscire dove non erano arse dalle fiamme."
Purgatorio,26,16,"“O tu che vai, non per esser più tardo, ma forse reverente, a li altri dopo, rispondi a me che ‘n sete e ‘n foco ardo.","«O tu che vai dietro agli altri due, non per essere più lento, ma forse per mostrarti riverente, rispondi a me che ardo nella sete [di sapere chi sei] e nel fuoco."
Purgatorio,26,19,Né solo a me la tua risposta è uopo; ché tutti questi n’hanno maggior sete che d’acqua fredda Indo o Etiopo.,"La tua risposta non interessa soltanto a me, perché tutti questi spiriti ne hanno una sete maggiore di quanto non ne abbiano d’acqua fresca gli abitanti dell’India o dell’Etiopia."
Purgatorio,26,22,"Dinne com’è che fai di te parete al sol, pur come tu non fossi ancora di morte intrato dentro da la rete”.","Dicci com’è che fai di te parete al sole, proprio come se tu non fossi ancora entrato dentro la rete della morte»."
Purgatorio,26,25,"Sì mi parlava un d’essi; e io mi fora già manifesto, s’io non fossi atteso ad altra novità ch’apparve allora;","Così mi parlava uno di essi. Io mi sarei sùbito manifestato, se non mi fossi rivolto ad un’altra novità, che apparve allora."
Purgatorio,26,28,"ché per lo mezzo del cammino acceso venne gente col viso incontro a questa, la qual mi fece a rimirar sospeso.","Per il centro del cammino pieno di fiamme venne una schiera di anime con il viso incontro a questa, la quale mi fece tutto proteso a guardare con stupore."
Purgatorio,26,31,"Lì veggio d’ogne parte farsi presta ciascun’ombra e basciarsi una con una sanza restar, contente a brieve festa;","Lì da ambedue le parti vedo le ombre farsi sollecite e baciarsi l’una con l’altra ma senza indugiare, tutte contente per il rapido saluto."
Purgatorio,26,34,"così per entro loro schiera bruna s’ammusa l’una con l’altra formica, forse a spiar lor via e lor fortuna.","Allo stesso modo dentro la loro fila scura le formiche si toccano il muso l’una con l’altra, forse per scambiarsi notizie sulla loro via e sulla loro fortuna [nella ricerca di cibo]."
Purgatorio,26,37,"Tosto che parton l’accoglienza amica, prima che ‘l primo passo lì trascorra, sopragridar ciascuna s’affatica:","Non appena interrompono l’accoglienza amichevole, prima di aver compiuto il primo passo [che le allontani da] lì, ciascuna cerca di gridare più forte dell’altra."
Purgatorio,26,40,"la nova gente: “Soddoma e Gomorra”; e l’altra: “Ne la vacca entra Pasife, perché ‘l torello a sua lussuria corra”.","La nuova schiera grida: «Sodoma e Gomorra!»; e l’altra: «Nella vacca [di legno] entra Pasife, affinché il torello corra ad appagare la sua lussuria!»."
Purgatorio,26,43,"Poi, come grue ch’a le montagne Rife volasser parte, e parte inver’ l’arene, queste del gel, quelle del sole schife,","Poi, come gru che volassero in parte verso i monti Rifei e in parte verso i deserti sabbiosi, queste per fuggire il gelo, quelle il sole,"
Purgatorio,26,46,"l’una gente sen va, l’altra sen vene; e tornan, lagrimando, a’ primi canti e al gridar che più lor si convene;","una schiera si allontana [da noi], l’altra si avvicina. E, versando lacrime di espiazione, ritornano ai primi canti e a gridare [gli esempi] che a loro più conviene ."
Purgatorio,26,49,"e raccostansi a me, come davanti, essi medesmi che m’avean pregato, attenti ad ascoltar ne’ lor sembianti.","Si riaccostano a me, come in precedenza, quegli stessi che mi avevano pregato, mostrandosi nel loro aspetto attenti ad ascoltare."
Purgatorio,26,52,"Io, che due volte avea visto lor grato, incominciai: “O anime sicure d’aver, quando che sia, di pace stato,","Io, che per due volte avevo visto ciò che gradivano, incominciai: «O anime sicure di raggiungere, quando che sia, uno stato di pace,"
Purgatorio,26,55,"non son rimase acerbe né mature le membra mie di là, ma son qui meco col sangue suo e con le sue giunture.","le mie membra non sono rimaste in età giovanile né in età matura di là sulla terra, ma sono qui con me con il loro sangue e con le loro giunture."
Purgatorio,26,58,"Quinci sù vo per non esser più cieco; donna è di sopra che m’acquista grazia, per che ‘l mortal per vostro mondo reco.","Ora vado su di qui per non essere più cieco. In cielo è una donna che mi acquista la grazia, in virtù della quale attraverso con il mio corpo mortale il vostro mondo."
Purgatorio,26,61,"Ma se la vostra maggior voglia sazia tosto divegna, sì che ‘l ciel v’alberghi ch’è pien d’amore e più ampio si spazia,","Ma, vi auguro che il vostro più grande desiderio sia presto saziato, così che vi accolga il cielo che è pieno d’amore ed occupa uno spazio più ampio !,"
Purgatorio,26,64,"ditemi, acciò ch’ancor carte ne verghi, chi siete voi, e chi è quella turba che se ne va di retro a’ vostri terghi”.","ditemi, affinché ne possa scrivere ancora, chi siete voi e chi è quella turba che se ne va dietro alle vostre spalle»."
Purgatorio,26,67,"Non altrimenti stupido si turba lo montanaro, e rimirando ammuta, quando rozzo e salvatico s’inurba,","Il montanaro stupito si turba e, guardandosi intorno, ammutolisce, quando rozzo e selvatico entra per la prima volta in città;"
Purgatorio,26,70,"che ciascun’ombra fece in sua paruta; ma poi che furon di stupore scarche, lo qual ne li alti cuor tosto s’attuta,","non diversamente ciascun’ombra fece con il suo aspetto. Ma, dopo che si furono liberate da ogni stupore, il quale nei cuori nobili presto si affievolisce,"
Purgatorio,26,73,"“Beato te, che de le nostre marche”, ricominciò colei che pria m’inchiese, “per morir meglio, esperienza imbarche!","«Beato te che, per morir meglio, imbarchi esperienza dalle nostre contrade!» riprese colei che poco prima mi aveva posto la domanda."
Purgatorio,26,76,"La gente che non vien con noi, offese di ciò per che già Cesar, triunfando, “Regina” contra sé chiamar s’intese:","«La schiera di anime che non viene con noi, offese Dio facendo ciò per cui già Cesare, durante il trionfo, sentì gridare “Regina!” contro di sé."
Purgatorio,26,79,"però si parton ‘Soddoma’ gridando, rimproverando a sé, com’hai udito, e aiutan l’arsura vergognando.","Perciò si allontanano gridando “Sodoma” e rimproverandosi, come hai udito, e aiutano l’efficacia della pena provando vergogna."
Purgatorio,26,82,"Nostro peccato fu ermafrodito; ma perché non servammo umana legge, seguendo come bestie l’appetito,","Il nostro peccato fu di essere ermafroditi. Ma, poiché non osservammo la legge umana, seguendo come bestie l’appetito naturale,"
Purgatorio,26,85,"in obbrobrio di noi, per noi si legge, quando partinci, il nome di colei che s’imbestiò ne le ‘mbestiate schegge.","in obbrobrio di noi, gridiamo, quando ci dividiamo, il nome di colei che si comportò da bestia nel corpo in legno a forma di bestia."
Purgatorio,26,88,"Or sai nostri atti e di che fummo rei: se forse a nome vuo’ saper chi semo, tempo non è di dire, e non saprei.","Ora conosci le nostre azioni e il peccato di cui fummo colpevoli. Se forse per nome vuoi sapere chi siamo, non c’è tempo per parlare, e non saprei [nemmeno parlare di tutti]."
Purgatorio,26,91,Farotti ben di me volere scemo: son Guido Guinizzelli; e già mi purgo per ben dolermi prima ch’a lo stremo”.,"Ti dirò soltanto il mio nome: io sono Guido Guinizelli e già mi purgo in questo luogo, perché mi sono pentito prima di giungere alla fine della vita.»"
Purgatorio,26,94,"Quali ne la tristizia di Ligurgo si fer due figli a riveder la madre, tal mi fec’io, ma non a tanto insurgo,","Quali nella tristezza di Licurgo si fecero i due figli nel rivedere la madre, tale mi feci io. Ma non giungo a tanto,"
Purgatorio,26,97,quand’io odo nomar sé stesso il padre mio e de li altri miei miglior che mai rime d’amore usar dolci e leggiadre;,"quando io odo dire il suo nome il padre mio e degli altri poeti migliori di me, che scrissero rime d’amore dolci e leggiadre."
Purgatorio,26,100,"e sanza udire e dir pensoso andai lunga fiata rimirando lui, né, per lo foco, in là più m’appressai.","Senza ascoltare e senza parlare continuai pensieroso la strada, guardandolo a lungo. Ma, a causa del fuoco, non mi avvicinai di più."
Purgatorio,26,103,"Poi che di riguardar pasciuto fui, tutto m’offersi pronto al suo servigio con l’affermar che fa credere altrui.","Dopo che mi fui saziato di guardarlo, mi offersi, tutto pronto al suo servizio, con le parole [del giuramento] che fanno credere alle promesse."
Purgatorio,26,106,"Ed elli a me: “Tu lasci tal vestigio, per quel ch’i’ odo, in me, e tanto chiaro, che Leté nol può tòrre né far bigio.","Ed egli a me: «Tu lasci una tale impronta, per quel che io odo, in me, e tanto chiara, che il fiume Letè non può toglierla né farla sbiadire."
Purgatorio,26,109,"Ma se le tue parole or ver giuraro, dimmi che è cagion per che dimostri nel dire e nel guardar d’avermi caro”.","Ma, se le tue parole hanno ora giurato il vero, dimmi qual è la causa per la quale con le parole e con gli sguardi dimostri di avermi caro»."
Purgatorio,26,112,"E io a lui: “Li dolci detti vostri, che, quanto durerà l’uso moderno, faranno cari ancora i loro incostri”.","Ed io a lui: «I vostri dolci versi, che, per tutto il tempo che durerà la poesia in volgare, faranno ancora più graditi i fogli su cui sono scritti»."
Purgatorio,26,115,"“O frate”, disse, “questi ch’io ti cerno col dito”, e additò un spirto innanzi, “fu miglior fabbro del parlar materno.","«O fratello» disse, «questi che ti mostro con il dito» e indicò uno spirito davanti a lui , «fu il migliore artefice della lingua materna."
Purgatorio,26,118,Versi d’amore e prose di romanzi soverchiò tutti; e lascia dir li stolti che quel di Lemosì credon ch’avanzi.,"Superò tutti i poeti d’amore e gli scrittori di romanzi; e lascia dire gli stolti, che credono che lo sopravanzi quello di Limoges ."
Purgatorio,26,121,"A voce più ch’al ver drizzan li volti, e così ferman sua oppinione prima ch’arte o ragion per lor s’ascolti.","Essi rivolgono l’attenzione alla voce comune più che al vero, e così formano la loro opinione prima di ascoltare l’arte o la ragione."
Purgatorio,26,124,"Così fer molti antichi di Guittone, di grido in grido pur lui dando pregio, fin che l’ha vinto il ver con più persone.","Così molti antichi poeti fecero di Guittone, dando prestigio di bocca in bocca soltanto a lui, finché il vero lo ha vinto con [il giudizio di] più persone."
Purgatorio,26,127,"Or se tu hai sì ampio privilegio, che licito ti sia l’andare al chiostro nel quale è Cristo abate del collegio,","Ora, se tu hai un privilegio così grande, che ti sia lecito andare nel convento nel quale Cristo è l’abate del collegio [dei beati],"
Purgatorio,26,130,"falli per me un dir d’un paternostro, quanto bisogna a noi di questo mondo, dove poter peccar non è più nostro”.","recita per me un Padre nostro davanti a Lui, quanto serve a noi di questo mondo , dove non possiamo più peccare.»"
Purgatorio,26,133,"Poi, forse per dar luogo altrui secondo che presso avea, disparve per lo foco, come per l’acqua il pesce andando al fondo.","Poi, forse per dare la parola ad un altro che aveva lì vicino, scomparve in mezzo al fuoco, come scompare nell’acqua il pesce che va sul fondo."
Purgatorio,26,136,"Io mi fei al mostrato innanzi un poco, e dissi ch’al suo nome il mio disire apparecchiava grazioso loco.",Io mi accostai un po’ all’ombra che Guido mi aveva mostrato e dissi che il mio desiderio preparava una gradita accoglienza al suo nome.
Purgatorio,26,139,"El cominciò liberamente a dire: “Tan m’abellis vostre cortes deman, qu’ieu no me puesc ni voill a vos cobrire.","Egli cominciò liberamente a dire: «Tanto mi piace la vostra cortese domanda, che io non posso né voglio celarmi a voi."
Purgatorio,26,142,"Ieu sui Arnaut, que plor e vau cantan; consiros vei la passada folor, e vei jausen lo joi qu’esper denan.","Io sono Arnaut Daniel, che piango e vado cantando [l’inno O summae Deus clementiae]; afflitto, vedo la passata follia e gioioso vedo davanti a me la gioia, che spero."
Purgatorio,26,145,"Ara vos prec, per aquella valor que vos guida al som de l’escalina, sovenha vos a temps de ma dolor!”.","Perciò vi prego, per quel valore che vi guida al sommo della scala [del purgatorio], ricordatevi a tempo [opportuno] del mio dolore !»."
Purgatorio,26,148,Poi s’ascose nel foco che li affina.,Poi si nascose nel fuoco che li purifica.
Purgatorio,28,1,"Vago già di cercar dentro e dintorno la divina foresta spessa e viva, ch’a li occhi temperava il novo giorno,","Ormai desideroso di esplorare l’interno ed i bordi della divina foresta folta e verdeggiante, che agli occhi attenuava la luce del nuovo giorno,"
Purgatorio,28,4,"sanza più aspettar, lasciai la riva, prendendo la campagna lento lento su per lo suol che d’ogne parte auliva.",senza più aspettare lasciai il margine [della foresta] e ritornai lentamente verso la campagna [camminando] sopra un terreno che profumava da ogni parte.
Purgatorio,28,7,"Un’aura dolce, sanza mutamento avere in sé, mi feria per la fronte non di più colpo che soave vento;","Un’aria dolce, che non mutava [direzione né intensità], mi colpiva la fronte con la forza di un vento soave."
Purgatorio,28,10,"per cui le fronde, tremolando, pronte tutte quante piegavano a la parte u’ la prim’ombra gitta il santo monte;","A quella brezza le fronde, tremolando, piegavano tutte quante insieme verso la parte in cui il santo monte getta la prima ombra ,"
Purgatorio,28,13,"non però dal loro esser dritto sparte tanto, che li augelletti per le cime lasciasser d’operare ogne lor arte;","senza però allontanarsi dalla loro posizione diritta, tanto che gli uccellini sulle cime [degli alberi] fossero costretti ad interrompere la loro attività canora;"
Purgatorio,28,16,"ma con piena letizia l’ore prime, cantando, ricevieno intra le foglie, che tenevan bordone a le sue rime,","ma con piena letizia, cantando, accoglievano le prime ore [del giorno] tra le foglie, che stormendo facevano da accompagnamento ai loro canti,"
Purgatorio,28,19,"tal qual di ramo in ramo si raccoglie per la pineta in su ‘l lito di Chiassi, quand’Eolo scilocco fuor discioglie.","proprio come nella pineta sul lido di Classe [i loro canti] si mescolano [con lo stormire] tra i rami, quando Eolo libera il vento di scirocco."
Purgatorio,28,22,"Già m’avean trasportato i lenti passi dentro a la selva antica tanto, ch’io non potea rivedere ond’io mi ‘ntrassi;","I miei passi lenti mi avevano già trasportato tanto dentro l’antica selva, che non potevo più vedere da quale parte ero entrato."
Purgatorio,28,25,"ed ecco più andar mi tolse un rio, che ‘nver’ sinistra con sue picciole onde piegava l’erba che ‘n sua ripa uscìo.","Ed ecco m’impedì di proseguire un ruscello, che, [scorrendo] verso sinistra, con le sue piccole onde piegava l’erba che cresceva sulle sue rive."
Purgatorio,28,28,"Tutte l’acque che son di qua più monde, parrieno avere in sé mistura alcuna, verso di quella, che nulla nasconde,","Tutti i corsi d’acqua che di qua [sulla terra] sono più limpidi, parevano avere dentro di sé una qualche impurità rispetto a quello, che non nascondeva nulla [del suo fondo],"
Purgatorio,28,31,"avvegna che si mova bruna bruna sotto l’ombra perpetua, che mai raggiar non lascia sole ivi né luna.","sebbene scorra oscuro sotto l’ombra perenne [degli alberi], che non lascia mai passare un raggio di sole né di luna."
Purgatorio,28,34,"Coi piè ristretti e con li occhi passai di là dal fiumicello, per mirare la gran variazion d’i freschi mai;","Con i piedi mi fermai e con gli occhi guardai di là dal fiumicello, per ammirare la grande varietà di rami fioriti."
Purgatorio,28,37,"e là m’apparve, sì com’elli appare subitamente cosa che disvia per maraviglia tutto altro pensare,","E là mi apparve, così come appare all’improvviso una cosa che per la meraviglia distoglie da ogni altro pensiero,"
Purgatorio,28,40,una donna soletta che si gia e cantando e scegliendo fior da fiore ond’era pinta tutta la sua via.,"una donna tutta sola, che se ne andava cantando e scegliendo fiori tra quelli che abbellivano tutto quel luogo."
Purgatorio,28,43,"“Deh, bella donna, che a’ raggi d’amore ti scaldi, s’i’ vo’ credere a’ sembianti che soglion esser testimon del core,","«Deh, o bella donna, che ti riscaldi ai raggi dell’amore [divino], se devo credere alle sembianze, che di solito sono lo specchio del cuore ,"
Purgatorio,28,46,"vegnati in voglia di trarreti avanti”, diss’io a lei, “verso questa rivera, tanto ch’io possa intender che tu canti.","ti prego di venire più avanti» io le dissi, «verso questa riva, in modo che io possa intendere ciò che tu canti."
Purgatorio,28,49,"Tu mi fai rimembrar dove e qual era Proserpina nel tempo che perdette la madre lei, ed ella primavera”.",Tu mi fai ricordare dov’era e qual era [l’aspetto di] Proserpina nel tempo in cui la madre perdette lei ed ella [perdette] primavera .»
Purgatorio,28,52,"Come si volge, con le piante strette a terra e intra sé, donna che balli, e piede innanzi piede a pena mette,","Come una donna che balli si volge senza staccare i piedi da terra e tenendoli stretti tra loro e spinge appena un piede davanti all’altro,"
Purgatorio,28,55,"volsesi in su i vermigli e in su i gialli fioretti verso me, non altrimenti che vergine che li occhi onesti avvalli;","così si volse verso di me sopra i fiorellini vermigli e gialli, non diversamente da una fanciulla che abbassi gli occhi pudìchi."
Purgatorio,28,58,"e fece i prieghi miei esser contenti, sì appressando sé, che ‘l dolce suono veniva a me co’ suoi intendimenti.","E fece contente le mie preghiere, avvicinandosi al fiume, tanto che il dolce suono [del suo canto] giungeva fino a me con le sue parole."
Purgatorio,28,61,"Tosto che fu là dove l’erbe sono bagnate già da l’onde del bel fiume, di levar li occhi suoi mi fece dono.","Non appena fu là dove le erbe sono bagnate dalle onde del bel fiume, mi fece dono di sollevare i suoi occhi."
Purgatorio,28,64,"Non credo che splendesse tanto lume sotto le ciglia a Venere, trafitta dal figlio fuor di tutto suo costume.","Non credo che risplendesse una luce così viva negli occhi di Venere, quando fu trafitta [con una freccia] dal figlio Cupìdo, fuori di ogni sua consuetudine."
Purgatorio,28,67,"Ella ridea da l’altra riva dritta, trattando più color con le sue mani, che l’alta terra sanza seme gitta.","Ella mi sorrideva dritta sull’altra riva, mentre con le sue mani intrecciava fiori colorati, che la montagna del purgatorio produce senza che siano seminati."
Purgatorio,28,70,"Tre passi ci facea il fiume lontani; ma Elesponto, là ‘ve passò Serse, ancora freno a tutti orgogli umani,","Il fiume ci separava di soli tre passi. Ma l’Ellesponto, là dove passò il re Serse, la cui sconfitta dovrebbe ancora fare da freno all’orgoglio di tutti gli uomini,"
Purgatorio,28,73,"più odio da Leandro non sofferse per mareggiare intra Sesto e Abido, che quel da me perch’allor non s’aperse.","non fu odiato da Leandro per le sue mareggiate tra Sesto e Abido, più di quanto quel fiume da me, perché allora non si aprì [per farmi passare]."
Purgatorio,28,76,"“Voi siete nuovi, e forse perch’io rido”, cominciò ella, “in questo luogo eletto a l’umana natura per suo nido,","«Voi siete nuovi [del luogo] e forse perché io qui sorrido» ella cominciò, «in questo luogo scelto [da Dio] come sede naturale degli uomini,"
Purgatorio,28,79,"maravigliando tienvi alcun sospetto; ma luce rende il salmo Delectasti, che puote disnebbiar vostro intelletto.","provate meraviglia e insieme siete presi dal dubbio. Ma v’illumina il salmo Poiché, o Signore, mi hai rallegrato, che può togliere ogni incertezza al vostro intelletto."
Purgatorio,28,82,"E tu che se’ dinanzi e mi pregasti, dì s’altro vuoli udir; ch’i’ venni presta ad ogne tua question tanto che basti”.","E tu, che sei davanti [agli altri] e che mi pregasti, di’ se vuoi udire qualcos’altro, perché son venuta per rispondere ad ogni tua domanda, tanto che basti [a soddisfarti].»"
Purgatorio,28,85,"“L’acqua”, diss’io, “e ‘l suon de la foresta impugnan dentro a me novella fede di cosa ch’io udi’ contraria a questa”.","«L’acqua» io dissi, «e i suoni della foresta contrastano dentro di me con la convinzione, che mi ero da poco fatta, riguardo ad un’affermazione che io udii [e che è] contraria a quel [che vedo].»"
Purgatorio,28,88,"Ond’ella: “Io dicerò come procede per sua cagion ciò ch’ammirar ti face, e purgherò la nebbia che ti fiede.",Perciò ella: «Io ti dirò da quale causa procede ciò che provoca in te meraviglia e toglierò la nebbia che ti offende.
Purgatorio,28,91,"Lo sommo Ben, che solo esso a sé piace, fé l’uom buono e a bene, e questo loco diede per arr’a lui d’etterna pace.","Il sommo Bene [=Dio], che soltanto in se stesso trova compiacimento, fece l’uomo buono e [incline] al bene, e diede a lui questo luogo come caparra della pace eterna ."
Purgatorio,28,94,Per sua difalta qui dimorò poco; per sua difalta in pianto e in affanno cambiò onesto riso e dolce gioco.,Per sua colpa qui dimorò poco; per sua colpa in pianto e in affanno cambiò gli onesti svaghi e i piacevoli divertimenti.
Purgatorio,28,97,"Perché ‘l turbar che sotto da sé fanno l’essalazion de l’acqua e de la terra, che quanto posson dietro al calor vanno,","Affinché le perturbazioni, che sotto [questo monte] sono prodotte dalle esalazioni dell’acqua e della terra, che per quanto possono vanno dietro al calore [del sole],"
Purgatorio,28,100,"a l’uomo non facesse alcuna guerra, questo monte salìo verso ‘l ciel tanto, e libero n’è d’indi ove si serra.","non recassero alcun disagio all’uomo, questo monte s’innalzò tanto verso il cielo ed è libero [dalle perturbazioni a partire] dal luogo in cui si chiude [la porta del purgatorio fin quassù]."
Purgatorio,28,103,"Or perché in circuito tutto quanto l’aere si volge con la prima volta, se non li è rotto il cerchio d’alcun canto,","Ora, poiché tutta l’atmosfera gira con moto circolare insieme con la prima sfera , se tale movimento non le viene interrotto da qualche parte,"
Purgatorio,28,106,"in questa altezza ch’è tutta disciolta ne l’aere vivo, tal moto percuote, e fa sonar la selva perch’è folta;","tale moto colpisce la cima della montagna, che è tutta immersa nell’aria pura, e fa risuonare la selva perché è folta [di piante]."
Purgatorio,28,109,"e la percossa pianta tanto puote, che de la sua virtute l’aura impregna, e quella poi, girando, intorno scuote;","E le piante colpite [dal vento] hanno tanto potere, che impregnano l’aria con la loro virtù vegetativa, che poi l’aria, girando, scuote da sé [e fa cadere] su tutta la terra."
Purgatorio,28,112,"e l’altra terra, secondo ch’è degna per sé e per suo ciel, concepe e figlia di diverse virtù diverse legna.","L’altro emisfero, secondo che lo rendono adatto le caratteristiche del suolo e gli influssi della costellazione [sotto cui si trova], concepisce e fa nascere dalle diverse virtù le diverse piante."
Purgatorio,28,115,"Non parrebbe di là poi maraviglia, udito questo, quando alcuna pianta sanza seme palese vi s’appiglia.","Dopo questa spiegazione di là [sulla terra] non dovrebbe più destare alcuna meraviglia, quando qualche pianta germoglia senza un seme visibile."
Purgatorio,28,118,"E saper dei che la campagna santa dove tu se’, d’ogne semenza è piena, e frutto ha in sé che di là non si schianta.","Devi anche sapere che questa santa campagna, dove ti trovi, è piena dei semi di ogni pianta e produce il frutto [della felicità] che non si coglie di là [sulla terra]."
Purgatorio,28,121,"L’acqua che vedi non surge di vena che ristori vapor che gel converta, come fiume ch’acquista e perde lena;","L’acqua [del fiume] che vedi non proviene da una vena alimentata dal vapore che il freddo converte [in pioggia], come i vostri fiumi, che ora sono in piena, ora in magra,"
Purgatorio,28,124,"ma esce di fontana salda e certa, che tanto dal voler di Dio riprende, quant’ella versa da due parti aperta.","ma fuoriesce da una fontana stabile e sicura, che soltanto dalla volontà di Dio prende quanto essa versa in due direzioni diverse."
Purgatorio,28,127,Da questa parte con virtù discende che toglie altrui memoria del peccato; da l’altra d’ogne ben fatto la rende.,Da questa parte discende [l’acqua] che ha la virtù di togliere il ricordo del peccato; dall’altra [quella che] fa ritornare il ricordo delle buone azioni.
Purgatorio,28,130,"Quinci Letè; così da l’altro lato Eunoè si chiama, e non adopra se quinci e quindi pria non è gustato:",Da questo lato [il corso d’acqua] si chiama Letè; dall’altro si chiama Eunoè. Essa non produce alcun effetto se prima non si gusta di qua [nel Letè] e poi di là [nell’Eunoè]:
Purgatorio,28,136,"darotti un corollario ancor per grazia; né credo che ‘l mio dir ti sia men caro, se oltre promession teco si spazia.","per mia grazia ti darò ancora un corollario. Né credo che le mie parole ti siano meno gradite, se vanno oltre la mia promessa."
Purgatorio,28,139,"Quelli ch’anticamente poetaro l’età de l’oro e suo stato felice, forse in Parnaso esto loco sognaro.","I poeti che anticamente cantarono l’età dell’oro e il suo stato felice, forse con la poesia immaginarono questo luogo."
Purgatorio,28,142,Qui fu innocente l’umana radice; qui primavera sempre e ogne frutto; nettare è questo di che ciascun dice”.,Qui vissero innocenti i progenitori dell’umanità; qui è sempre primavera e [matura spontaneamente] ogni frutto. Nettare è quest’acqua di cui parlarono tutti i poeti».
Purgatorio,28,145,"Io mi rivolsi ‘n dietro allora tutto a’ miei poeti, e vidi che con riso udito avean l’ultimo costrutto;","Allora mi rivolsi indietro con tutta la persona verso i miei due poeti , e vidi che con un sorriso avevano ascoltato l’ultima parte del discorso."
Purgatorio,28,148,poi a la bella donna torna’ il viso.,Poi ritornai a guardare la bella donna.
Purgatorio,30,1,"Quando il settentrion del primo cielo, che né occaso mai seppe né orto né d’altra nebbia che di colpa velo,","Quando le sette stelle del primo cielo , che non conobbero mai né tramonto né alba né altra nebbia, se non il velo della colpa,"
Purgatorio,30,4,"e che faceva lì ciascun accorto di suo dover, come ‘l più basso face qual temon gira per venire a porto,","e che lì insegnano a ciascuno la via che deve [seguire], come le sette stelle più basse insegnano [la via] a colui che gira il timone per venire al porto,"
Purgatorio,30,7,"fermo s’affisse: la gente verace, venuta prima tra ‘l grifone ed esso, al carro volse sé come a sua pace;","si fermarono, la gente verace , venuta prima tra il grifone e le sette stelle , si volse al carro come al fine dei suoi desideri."
Purgatorio,30,10,"e un di loro, quasi da ciel messo, ‘Veni, sponsa, de Libano’ cantando gridò tre volte, e tutti li altri appresso.","E uno di loro , quasi mandato dal cielo, «Vieni, o sposa, dal Libano» gridò tre volte cantando, e tutti gli altri ripeterono."
Purgatorio,30,13,"Quali i beati al novissimo bando surgeran presti ognun di sua caverna, la revestita voce alleluiando,","Quali i beati all’ultimo invito sorgeranno veloci ognuno dalla sua tomba, mentre canterà alleluia il corpo da essi rivestito;"
Purgatorio,30,16,"cotali in su la divina basterna si levar cento, ad vocem tanti senis, ministri e messaggier di vita etterna.","tali sul carro divino si levarono cento [angeli] alla voce di così gran vecchio, ministri e messaggeri di vita eterna."
Purgatorio,30,19,"Tutti dicean: ‘Benedictus qui venis!’, e fior gittando e di sopra e dintorno, ‘Manibus, oh, date lilia plenis!’.","Tutti dicevano: «Benedetto chi viene!» e, gettando fiori sopra e intorno, «Spargete, oh, gigli a piene mani!»."
Purgatorio,30,22,"Io vidi già nel cominciar del giorno la parte oriental tutta rosata, e l’altro ciel di bel sereno addorno;",Io vidi già nel cominciar del giorno la parte orientale tutta color di rosa e il resto del cielo adorno di un bel sereno;
Purgatorio,30,25,"e la faccia del sol nascere ombrata, sì che per temperanza di vapori l’occhio la sostenea lunga fiata:","[vidi] la faccia del sole nascere velata, così che per i vapori, che temperavano [la luce], l’occhio la poteva fissare a lungo."
Purgatorio,30,28,"così dentro una nuvola di fiori che da le mani angeliche saliva e ricadeva in giù dentro e di fori,","Così dentro a una nuvola di fiori, che dalle mani angeliche saliva e ricadeva in giù, dentro e fuori [del carro],"
Purgatorio,30,31,"sovra candido vel cinta d’uliva donna m’apparve, sotto verde manto vestita di color di fiamma viva.","cinta d’ulivo sopra il candido velo, mi apparve una donna, vestita del colore della fiamma viva sotto il mantello verde."
Purgatorio,30,34,"E lo spirito mio, che già cotanto tempo era stato ch’a la sua presenza non era di stupor, tremando, affranto,","E il mio spirito, che già tanto tempo era passato che alla sua presenza, provando tremiti, non era vinto dallo stupore,"
Purgatorio,30,37,"sanza de li occhi aver più conoscenza, per occulta virtù che da lei mosse, d’antico amor sentì la gran potenza.","senza che dagli occhi avesse più [precisa] conoscenza, [ma] per un’occulta virtù che da lei si mosse, sentì la grande potenza dell’antico amore."
Purgatorio,30,40,"Tosto che ne la vista mi percosse l’alta virtù che già m’avea trafitto prima ch’io fuor di puerizia fosse,","Non appena mi percosse negli occhi l’alta virtù, che già mi aveva trafitto prima che io fossi fuor di puerizia,"
Purgatorio,30,43,"volsimi a la sinistra col respitto col quale il fantolin corre a la mamma quando ha paura o quando elli è afflitto,","mi volsi a sinistra con il rispetto con il quale il bimbo corre dalla mamma, quando ha paura o quando è afflitto,"
Purgatorio,30,46,per dicere a Virgilio: ‘Men che dramma di sangue m’è rimaso che non tremi: conosco i segni de l’antica fiamma’.,"per dire a Virgilio: «Nemmeno una goccia di sangue mi è rimasta, che non tremi: conosco i segni dell’antica fiamma»."
Purgatorio,30,49,"Ma Virgilio n’avea lasciati scemi di sé, Virgilio dolcissimo patre, Virgilio a cui per mia salute die’mi;","Ma Virgilio ci aveva lasciati privi di sé, Virgilio il dolcissimo padre, Virgilio al quale per la mia salvezza mi diedi."
Purgatorio,30,52,"né quantunque perdeo l’antica matre, valse a le guance nette di rugiada, che, lagrimando, non tornasser atre.","Né tutto ciò, che l’antica madre perdette, valse a [impedire] che le mie guance, già lavate con la rugiada, tornassero brutte, rigate di pianto."
Purgatorio,30,55,"“Dante, perché Virgilio se ne vada, non pianger anco, non pianger ancora; ché pianger ti conven per altra spada”.","«O Dante, perché Virgilio se ne va, non piangere ancora, non piangere ancora, perché presto dovrai piangere per un’altra ferita.»"
Purgatorio,30,58,"Quasi ammiraglio che in poppa e in prora viene a veder la gente che ministra per li altri legni, e a ben far l’incora;","Come l’ammiraglio, che va da poppa a prua a vedere la gente che lavora sulle altre navi e la incoraggia a far bene,"
Purgatorio,30,61,"in su la sponda del carro sinistra, quando mi volsi al suon del nome mio, che di necessità qui si registra,","sulla sponda sinistra del carro, quando mi volsi [da quella parte] sentendomi chiamare per nome, che qui registro per necessità,"
Purgatorio,30,64,"vidi la donna che pria m’appario velata sotto l’angelica festa, drizzar li occhi ver’ me di qua dal rio.","vidi la donna, che prima mi apparì velata nella festosa nuvola di fiori, alzare gli occhi verso di me di qua dal fiume ."
Purgatorio,30,67,"Tutto che ‘l vel che le scendea di testa, cerchiato de le fronde di Minerva, non la lasciasse parer manifesta,","Benché il velo, che le scendeva dal capo circondato dalle fronde di Minerva , non lasciasse apparire il suo volto,"
Purgatorio,30,70,regalmente ne l’atto ancor proterva continuò come colui che dice e ‘l più caldo parlar dietro reserva:,nell’atteggiamento ancora regalmente proterva continuò come colui che dice e che riserva per dopo le parole più calde:
Purgatorio,30,73,"“Guardaci ben! Ben son, ben son Beatrice. Come degnasti d’accedere al monte? non sapei tu che qui è l’uom felice?”.","«Guarda bene qui! Sono proprio io, sono proprio Beatrice. Come ti sei degnato di salire al monte? Non sapevi tu che [soltanto] qui l’uomo è felice?»."
Purgatorio,30,76,"Li occhi mi cadder giù nel chiaro fonte; ma veggendomi in esso, i trassi a l’erba, tanta vergogna mi gravò la fronte.","Gli occhi mi caddero giù nell’acqua limpida, ma, vedendomi in essa, li spostai sull’erba, tanta vergogna mi gravò sulla fronte."
Purgatorio,30,79,"Così la madre al figlio par superba, com’ella parve a me; perché d’amaro sente il sapor de la pietade acerba.","Così la madre appare superba al figlio [che rimprovera], come ella apparve a me, perché sa di amaro il sapore dell’affetto che rimprovera."
Purgatorio,30,82,"Ella si tacque; e li angeli cantaro di subito ‘In te, Domine, speravi’; ma oltre ‘pedes meos’ non passaro.","Ella tacque, e gli angeli cantarono sùbito «In te, o Signore, ho sperato», ma non andarono oltre [le parole] I miei piedi."
Purgatorio,30,85,"Sì come neve tra le vive travi per lo dosso d’Italia si congela, soffiata e stretta da li venti schiavi,","Come la neve si congela sugli alberi verdeggianti dell’Appennino, soffiata e poi ghiacciata dai venti della Schiavonia ;"
Purgatorio,30,88,"poi, liquefatta, in sé stessa trapela, pur che la terra che perde ombra spiri, sì che par foco fonder la candela;","e [come] poi, resa liquida, gocciola su se stessa, purché la terra , che [negli equinozi] perde l’ombra, faccia spirare [venti caldi], così che appare fuoco che fonda la candela;"
Purgatorio,30,91,così fui sanza lagrime e sospiri anzi ‘l cantar di quei che notan sempre dietro a le note de li etterni giri;,"così io fui senza lacrime e senza sospiri, prima che si mettessero a cantare coloro che nuotano sempre dietro alle note delle sfere celesti."
Purgatorio,30,94,"ma poi che ‘ntesi ne le dolci tempre lor compatire a me, par che se detto avesser: ‘Donna, perché sì lo stempre?’,","Ma, dopo che intesi nel loro dolce canto la compassione che avevano di me, più che se avessero detto: «O donna, perché lo mortifichi così?»,"
Purgatorio,30,97,"lo gel che m’era intorno al cor ristretto, spirito e acqua fessi, e con angoscia de la bocca e de li occhi uscì del petto.","il gelo, che mi si era stretto intorno al cuore, si fece sospiri e lacrime, e con l’angoscia della bocca e degli occhi uscì dal petto."
Purgatorio,30,100,"Ella, pur ferma in su la detta coscia del carro stando, a le sustanze pie volse le sue parole così poscia:","Ella, stando ancor ferma sulla sponda del carro, alle pietose sostanze rivolse poi le sue parole:"
Purgatorio,30,103,"“Voi vigilate ne l’etterno die, sì che notte né sonno a voi non fura passo che faccia il secol per sue vie;","«Voi siete sempre vigili nella luce eterna [dell’empìreo], così che né notte né sonno vi rubano alcun passo che l’umanità faccia per le sue vie."
Purgatorio,30,106,"onde la mia risposta è con più cura che m’intenda colui che di là piagne, perché sia colpa e duol d’una misura.","Perciò la mia risposta [alla vostra intercessione] è che mi ascolti con più sollecitudine colui che piange di là [dal fiume], perché la colpa e il dolore siano commisurati."
Purgatorio,30,109,"Non pur per ovra de le rote magne, che drizzan ciascun seme ad alcun fine secondo che le stelle son compagne,","Non soltanto per opera delle grandi ruote , che indirizzano ciascun seme a un determinato fine, secondo che le stelle sono congiunte,"
Purgatorio,30,112,"ma per larghezza di grazie divine, che sì alti vapori hanno a lor piova, che nostre viste là non van vicine,","ma [anche] per l’abbondanza delle grazie divine, le quali hanno come loro pioggia vapori così alti, che nemmeno le nostre viste vanno là vicine,"
Purgatorio,30,115,"questi fu tal ne la sua vita nova virtualmente, ch’ogne abito destro fatto averebbe in lui mirabil prova.","questi fu talmente dotato di virtù nella sua vita giovanile, che ogni buona disposizione avrebbe fatto in lui mirabile prova."
Purgatorio,30,118,"Ma tanto più maligno e più silvestro si fa ‘l terren col mal seme e non cólto, quant’elli ha più di buon vigor terrestro.","Ma tanto più maligno e selvatico si fa il terreno, se riceve semi cattivi e se non è coltivato, quanto più esso ha buone forze e buone qualità naturali."
Purgatorio,30,121,"Alcun tempo il sostenni col mio volto: mostrando li occhi giovanetti a lui, meco il menava in dritta parte vòlto.","Per qualche tempo lo sostenni con il mio volto: mostrandogli i miei occhi giovanetti, con me lo conducevo per la retta via."
Purgatorio,30,124,"Sì tosto come in su la soglia fui di mia seconda etade e mutai vita, questi si tolse a me, e diessi altrui.","Non appena fui sulla soglia della mia seconda età e mutai vita, questi si tolse a me e si diede ad altra donna."
Purgatorio,30,127,"Quando di carne a spirto era salita e bellezza e virtù cresciuta m’era, fu’ io a lui men cara e men gradita;","Quando da donna mortale ero divenuta puro spirito, e bellezza e virtù erano in me cresciute, io fui a lui meno cara e meno gradita;"
Purgatorio,30,130,"e volse i passi suoi per via non vera, imagini di ben seguendo false, che nulla promession rendono intera.","e volse i suoi passi per una via non vera, seguendo false immagini di bene, che non mantengono interamente nessuna promessa [di felicità]."
Purgatorio,30,133,"Né l’impetrare ispirazion mi valse, con le quali e in sogno e altrimenti lo rivocai; sì poco a lui ne calse!","Né mi valse ottenergli [da Dio] buone ispirazioni, con le quali sia in sogno sia in altri modi lo richiamai [sulla retta via]. Così poco si curò di esse!"
Purgatorio,30,136,"Tanto giù cadde, che tutti argomenti a la salute sua eran già corti, fuor che mostrarli le perdute genti.","Cadde tanto giù, che tutti i rimedi alla sua salvezza erano ormai inefficaci, fuorché mostrargli le genti dannate."
Purgatorio,30,139,"Per questo visitai l’uscio d’i morti e a colui che l’ha qua sù condotto, li prieghi miei, piangendo, furon porti.","Perciò varcai la porta dei morti [alla grazia divina] e, piangendo, rivolsi le mie preghiere a colui che l’ha condotto quassù ."
Purgatorio,30,142,"Alto fato di Dio sarebbe rotto, se Leté si passasse e tal vivanda fosse gustata sanza alcuno scotto","La legge eterna di Dio sarebbe infranta, se si passasse il Letè e se si gustassero le sue acque senza [pagare] il prezzo di un pentimento [sincero], che sparga lacriMe»."
Purgatorio,32,1,"Tant’eran li occhi miei fissi e attenti a disbramarsi la decenne sete, che li altri sensi m’eran tutti spenti.","I miei occhi erano tanto fissi e attenti a soddisfare la sete decennale [di vedere Beatrice], che gli altri sensi mi erano tutti spenti."
Purgatorio,32,4,Ed essi quinci e quindi avien parete di non caler – così lo santo riso a sé traéli con l’antica rete! –;,Ed essi da una parte e dall’altra avevano come una parete di noncuranza – a tal punto il santo sorriso [della mia donna] li trasse a sé con la forza dell’antico amore! –;
Purgatorio,32,7,"quando per forza mi fu vòlto il viso ver’ la sinistra mia da quelle dee, perch’io udi’ da loro un “Troppo fiso!”;","quando per forza rivolsi il mio viso alla mia sinistra verso quelle dee , perché io udii da loro un «Guardi troppo intensamente [Beatrice]!»."
Purgatorio,32,10,"e la disposizion ch’a veder èe ne li occhi pur testé dal sol percossi, sanza la vista alquanto esser mi fée.","E la capacità visiva, [che diminuisce] negli occhi poco prima colpiti dal sole, mi fece rimanere per un po’ di tempo senza la vista."
Purgatorio,32,13,"Ma poi ch’al poco il viso riformossi ,","Ma, dopo che la vista si riadattò a vedere la luce minore ,"
Purgatorio,32,16,"vidi ‘n sul braccio destro esser rivolto lo glorioso essercito, e tornarsi col sole e con le sette fiamme al volto.","vidi che la processione gloriosa si era piegata sul suo lato destro, e ritornava indietro con il sole e con le sette fiamme di fronte."
Purgatorio,32,19,"Come sotto li scudi per salvarsi volgesi schiera, e sé gira col segno, prima che possa tutta in sé mutarsi;","Come una schiera [di soldati] [stando riparata] sotto gli scudi, per mettersi in salvo, si volge e si gira insieme con la propria insegna , prima di poter cambiare interamente la direzione;"
Purgatorio,32,22,"quella milizia del celeste regno che procedeva, tutta trapassonne pria che piegasse il carro il primo legno.","così quella milizia del regno celeste , che precedeva [la schiera], ci oltrepassò completamente prima che il carro voltasse il timone."
Purgatorio,32,25,"Indi a le rote si tornar le donne, e ‘l grifon mosse il benedetto carco sì, che però nulla penna crollonne.","Poi le donne ritornarono presso le ruote, e il grifone riprese a trascinare il carico benedetto senza muovere perciò alcuna penna."
Purgatorio,32,28,La bella donna che mi trasse al varco e Stazio e io seguitavam la rota che fé l’orbita sua con minore arco.,"La bella donna , che mi condusse al passaggio [del Letè], Stazio ed io seguivamo la ruota [destra], che fece la curva con un arco minore."
Purgatorio,32,31,"Sì passeggiando l’alta selva vòta, colpa di quella ch’al serpente crese, temprava i passi un’angelica nota.","Così camminando lentamente per la profonda selva disabitata, per colpa di colei che credette al serpente, un canto angelico regolava i nostri passi."
Purgatorio,32,34,"Forse in tre voli tanto spazio prese disfrenata saetta, quanto eramo rimossi, quando Beatrice scese.","Forse ci eravamo allontanati di tanto spazio quanto ne copre una freccia scoccata per tre volte, quando Beatrice scese [dal carro]."
Purgatorio,32,37,Io senti’ mormorare a tutti “Adamo”; poi cerchiaro una pianta dispogliata di foglie e d’altra fronda in ciascun ramo.,Io sentii mormorare da tutti «Adamo!». Poi si misero in cerchio intorno ad una pianta completamente priva di foglie e di ogni altra fronda su ciascun ramo.
Purgatorio,32,40,"La coma sua, che tanto si dilata più quanto più è sù, fora da l’Indi ne’ boschi lor per altezza ammirata.","La sua chioma, che si dilata tanto più quanto più [il tronco] s’innalza, sarebbe stata ammirata dagli indiani nei loro boschi per l’altezza."
Purgatorio,32,43,"“Beato se’, grifon, che non discindi col becco d’esto legno dolce al gusto, poscia che mal si torce il ventre quindi”.","«Beato sei, o grifone, perché con il becco non stacchi da questo legno [il frutto] dolce al gusto, poiché [chi ne mangia] si contorce poi per i dolori al ventre.»"
Purgatorio,32,46,Così dintorno a l’albero robusto gridaron li altri; e l’animal binato: “Sì si conserva il seme d’ogne giusto”.,"Così gridarono gli altri [posti] intorno all’albero robusto; e l’animale dalla doppia natura gridò: «Così, [rispettando il frutto di quest’albero], si conserva il seme di ogni giustizia»."
Purgatorio,32,49,"E vòlto al temo ch’elli avea tirato, trasselo al piè de la vedova frasca, e quel di lei a lei lasciò legato.","Poi si volse al timone che aveva tirato, lo trasse al piede della pianta senza foglie e lo lasciò legato a lei con un ramo di lei."
Purgatorio,32,52,"Come le nostre piante, quando casca giù la gran luce mischiata con quella che raggia dietro a la celeste lasca,","Come le nostre piante, quando [in primavera] scende giù la luce del sole mischiata con quella [dell’Ariete], che manda i suoi raggi dopo quella dei Pesci,"
Purgatorio,32,55,"turgide fansi, e poi si rinovella di suo color ciascuna, pria che ‘l sole giunga li suoi corsier sotto altra stella;","si fanno turgide [di linfa], e poi ciascuna di esse si rinnovella con il colore [dei fiori], prima che il sole leghi i suoi cavalli sotto un’altra costellazione ;"
Purgatorio,32,58,"men che di rose e più che di viole colore aprendo, s’innovò la pianta, che prima avea le ramora sì sole.","così, aprendo [fiori] dal colore meno vivo che le rose e più vivo che le viole, si rinnovò la pianta, che poco prima aveva i rami tanto spogli."
Purgatorio,32,61,"Io non lo ‘ntesi, né qui non si canta l’inno che quella gente allor cantaro, né la nota soffersi tutta quanta.","Io non lo compresi, né qui si canta l’inno che quella gente allora cantò, né riuscii ad ascoltare tutto intero quel canto."
Purgatorio,32,64,"S’io potessi ritrar come assonnaro li occhi spietati udendo di Siringa, li occhi a cui pur vegghiar costò sì caro;","Se io potessi ritrarre come si assopirono gli occhi spietati [di Argo] udendo [raccontare gli amori] di Siringa, gli occhi a cui il vegliare costò così caro ;"
Purgatorio,32,67,"come pintor che con essempro pinga, disegnerei com’io m’addormentai; ma qual vuol sia che l’assonnar ben finga.","come un pittore che dipinga con un modello [davanti a sé], disegnerei come io mi addormentai; ma chi vuole dipinga pure come mi addormentai."
Purgatorio,32,70,"Però trascorro a quando mi svegliai, e dico ch’un splendor mi squarciò ‘l velo del sonno e un chiamar: “Surgi: che fai?”.","Perciò passo sùbito a quando mi risvegliai, e dico che una luce abbagliante mi squarciò il velo del sonno e una voce mi chiamò: «Alzati, che fai?»."
Purgatorio,32,73,"Quali a veder de’ fioretti del melo che del suo pome li angeli fa ghiotti e perpetue nozze fa nel cielo,","Come quando per vedere i primi fiori del melo , che fa gli angeli ghiotti del suo frutto e celebra perpetue nozze in cielo,"
Purgatorio,32,76,"Pietro e Giovanni e Iacopo condotti e vinti, ritornaro a la parola da la qual furon maggior sonni rotti,","Pietro, Giovanni e Giacomo condotti [sul monte Tabor] e vinti [dalla trasfigurazione di Cristo], ritornarono [in sé sentendo] la parola [di Cristo] dalla quale furono interrotti sonni ben più profondi ,"
Purgatorio,32,79,"e videro scemata loro scuola così di Moisè come d’Elia, e al maestro suo cangiata stola;","e videro che la loro compagnia era diminuita sia di Mosè come d’Elia, e che il maestro aveva cambiato le vesti;"
Purgatorio,32,82,"tal torna’ io, e vidi quella pia sovra me starsi che conducitrice fu de’ miei passi lungo ‘l fiume pria.","tale ritornai io, e vidi star [china] sopra di me, [per svegliarmi], quella pia donna che poco prima aveva condotto i miei passi lungo il fiume Letè."
Purgatorio,32,85,E tutto in dubbio dissi: “Ov’è Beatrice?”. Ond’ella: “Vedi lei sotto la fronda nova sedere in su la sua radice.,"E tutto dubbioso dissi: «Dov’è Beatrice?». Ed ella: «Vedi che è sotto le novelle fronde [dell’albero], seduta sulla sua radice."
Purgatorio,32,88,Vedi la compagnia che la circonda: li altri dopo ‘l grifon sen vanno suso con più dolce canzone e più profonda”.,Vedi la compagnia che la circonda: gli altri se ne vanno in cielo dietro al grifone cantando una canzone più dolce e più profonda».
Purgatorio,32,91,"E se più fu lo suo parlar diffuso, non so, però che già ne li occhi m’era quella ch’ad altro intender m’avea chiuso","E, se il suo parlare fu più diffuso, non so dire, perché avevo già gli occhi fissi in quella , che mi aveva precluso ogni altro intendimento."
Purgatorio,32,94,"Sola sedeasi in su la terra vera, come guardia lasciata lì del plaustro che legar vidi a la biforme fera.","Ella sedeva tutta sola sulla nuda terra, lasciata lì come a guardia del carro, che vidi legare [all’albero] dall’animale dalla duplice natura."
Purgatorio,32,97,"In cerchio le facean di sé claustro le sette ninfe, con quei lumi in mano che son sicuri d’Aquilone e d’Austro.","In cerchio le facevano di sé corona le sette ninfe , tenendo in mano quei lumi che resistono ai venti turbinosi d’Aquilone e d’Austro."
Purgatorio,32,100,“Qui sarai tu poco tempo silvano; e sarai meco sanza fine cive di quella Roma onde Cristo è romano.,"«Qui in questa selva tu resterai per poco tempo; poi sarai con me per sempre cittadino di quella Roma [celeste], della quale è cittadino lo stesso Cristo."
Purgatorio,32,103,"Però, in pro del mondo che mal vive, al carro tieni or li occhi, e quel che vedi, ritornato di là, fa che tu scrive”.","Perciò, a favore del mondo che vive nel peccato, tieni ora gli occhi fissi sul carro, e quel che vedi, ritornato di là , fa’ in modo di scrivere.»"
Purgatorio,32,106,"Così Beatrice; e io, che tutto ai piedi d’i suoi comandamenti era divoto, la mente e li occhi ov’ella volle diedi.","Così disse Beatrice; ed io, che ero tutto proteso ad ascoltare i suoi comandi, rivolsi la mente e gli occhi dove ella volle."
Purgatorio,32,109,"Non scese mai con sì veloce moto foco di spessa nube, quando piove da quel confine che più va remoto,","Un fulmine non discese mai con un movimento così veloce da una spessa nube, quando piove da quella parte del cielo che è più lontana [dalla terra],"
Purgatorio,32,112,"com’io vidi calar l’uccel di Giove per l’alber giù, rompendo de la scorza, non che d’i fiori e de le foglie nove;","come io vidi l’uccello di Giove calare giù lungo il tronco, rompendo [una parte] della scorza, nonché dei fiori e delle foglie novelle;"
Purgatorio,32,115,"e ferì ‘l carro di tutta sua forza; ond’el piegò come nave in fortuna, vinta da l’onda, or da poggia, or da orza.","e colpì il carro con tutta la sua forza. Questi si piegò come [si piega] una nave in un fortunale, vinta dalle onde, ora a destra, ora a sinistra."
Purgatorio,32,118,Poscia vidi avventarsi ne la cuna del triunfal veiculo una volpe che d’ogne pasto buon parea digiuna;,"Poi vidi avventarsi nella parte centrale del carro trionfale una volpe [tanto magra], che pareva digiuna di ogni buon pasto."
Purgatorio,32,121,"ma, riprendendo lei di laide colpe, la donna mia la volse in tanta futa quanto sofferser l’ossa sanza polpe.","Ma, riprendendola per le sue laide colpe, la mia donna la volse in tanta fuga, quanto furono capaci le ossa senza polpe."
Purgatorio,32,124,"Poscia per indi ond’era pria venuta, l’aguglia vidi scender giù ne l’arca del carro e lasciar lei di sé pennuta;","Poi per dove era prima venuta, vidi scendere l’aquila giù nella parte centrale del carro e lasciarla cosparsa di penne."
Purgatorio,32,127,"e qual esce di cuor che si rammarca, tal voce uscì del cielo e cotal disse: “O navicella mia, com’mal se’ carca!”.","E, come se uscisse da un cuore che si rammarica, tale uscì una voce dal cielo, e disse: «O navicella mia, come sei carica di cattiva merce!»."
Purgatorio,32,130,"Poi parve a me che la terra s’aprisse tr’ambo le ruote, e vidi uscirne un drago che per lo carro sù la coda fisse;","Poi mi sembrò che la terra si aprisse tra le due ruote, e vidi uscirne un drago che conficcò la coda nel carro."
Purgatorio,32,133,"e come vespa che ritragge l’ago, a sé traendo la coda maligna, trasse del fondo, e gissen vago vago.","E, come una vespa che ritira il pungiglione, traendo a sé la coda maligna, strappò [una parte] del fondo, e se ne andò via serpeggiando."
Purgatorio,32,136,"Quel che rimase, come da gramigna vivace terra, da la piuma, offerta forse con intenzion sana e benigna,","Quella che rimase, come la terra fertile si ricopre di gramigna, così si ricoprì delle piume [dell’aquila], offerte forse con intenzione sana e benigna,"
Purgatorio,32,139,"si ricoperse, e funne ricoperta e l’una e l’altra rota e ‘l temo, in tanto che più tiene un sospir la bocca aperta.","e ne furono ricoperte l’una e l’altra ruota e il timone, in tanto [breve tempo] che un respiro mantiene la bocca aperta più a lungo."
Purgatorio,32,142,"Trasformato così ‘l dificio santo mise fuor teste per le parti sue, tre sovra ‘l temo e una in ciascun canto.","Così trasformato, il santo carro mise fuori delle teste da tutte le sue parti, tre sopra il timone e una in ciascun angolo."
Purgatorio,32,145,"Le prime eran cornute come bue, ma le quattro un sol corno avean per fronte: simile mostro visto ancor non fue.","Le prime erano provviste di corna come un bue, ma le altre quattro avevano un solo corno in fronte: un simile mostro finora non fu mai visto."
Purgatorio,32,148,"Sicura, quasi rocca in alto monte, seder sovresso una puttana sciolta m’apparve con le ciglia intorno pronte;","Sicura, come una roccia su un monte elevato, mi apparve seduta sopra di esso una puttana discinta, che guardava intorno con gli occhi invitanti;"
Purgatorio,32,151,"e come perché non li fosse tolta, vidi di costa a lei dritto un gigante; e baciavansi insieme alcuna volta.","e come per [vigilare] che non gli fosse tolta, vidi accanto a lei un gigante ritto in piedi; e di tanto in tanto si baciavano l’un l’altra."
Purgatorio,32,154,"Ma perché l’occhio cupido e vagante a me rivolse, quel feroce drudo la flagellò dal capo infin le piante;","Ma, poiché rivolse a me gli occhi avidi e invitanti, quel feroce drudo la flagellò da capo a piedi."
Purgatorio,32,157,"poi, di sospetto pieno e d’ira crudo, disciolse il mostro, e trassel per la selva, tanto che sol di lei mi fece scudo","Poi, pieno di sospetto e reso feroce dall’ira, sciolse il mostro e lo condusse per la selva, tanto che questa m’impedì di vedere"
Purgatorio,32,160,a la puttana e a la nova belva.,la puttana e la nuova belva.
Purgatorio,33,1,"‘Deus, venerunt gentes’, alternando or tre or quattro dolce salmodia, le donne incominciaro, e lagrimando;","«O Dio, sono arrivate le genti» le donne incominciarono a cantare la dolce salmodia, alternandosi ora a tre ora a quattro, e intanto piangevano."
Purgatorio,33,4,"e Beatrice sospirosa e pia, quelle ascoltava sì fatta, che poco più a la croce si cambiò Maria.","Beatrice, sospirando per la pietà, le ascoltava, facendosi tale, che Maria si cambiò poco di più sotto la croce."
Purgatorio,33,7,"Ma poi che l’altre vergini dier loco a lei di dir, levata dritta in pè, rispuose, colorata come foco:","Ma, dopo che le altre vergini le diedero la possibilità di parlare, si alzò dritta in piedi e rispose con il volto infuocato dal rossore:"
Purgatorio,33,10,"‘Modicum, et non videbitis me; et iterum, sorelle mie dilette, modicum, et vos videbitis me’.","«Passerà poco tempo, e non mi vedrete; e di nuovo, o sorelle mie dilette, passerà poco tempo, e voi mi vedrete»."
Purgatorio,33,13,"Poi le si mise innanzi tutte e sette, e dopo sé, solo accennando, mosse me e la donna e ‘l savio che ristette.","Poi si mise davanti a tutte e sette e, con un cenno, dietro di sé mi fece andare con Matelda e con il saggio che era rimasto con me."
Purgatorio,33,16,"Così sen giva; e non credo che fosse lo decimo suo passo in terra posto, quando con li occhi li occhi mi percosse;","Così se ne andava. E non penso che avesse fatto dieci passi, quando con i suoi occhi colpì i miei occhi"
Purgatorio,33,19,"e con tranquillo aspetto “Vien più tosto”, mi disse, “tanto che, s’io parlo teco, ad ascoltarmi tu sie ben disposto”.","e con l’aspetto tranquillo mi disse: «Cammina più rapidamente, così, se io parlo con te, tu puoi ascoltarmi meglio»."
Purgatorio,33,22,"Sì com’io fui, com’io dovea, seco, dissemi: “Frate, perché non t’attenti a domandarmi omai venendo meco?”.","Non appena fui accanto a lei, come dovevo, mi disse: «O fratello, perché non provi a farmi domande, se ormai vieni con me?»."
Purgatorio,33,25,"Come a color che troppo reverenti dinanzi a suo maggior parlando sono, che non traggon la voce viva ai denti.","Come coloro che, parlando davanti a un loro superiore, sono troppo rispettosi, tanto che non riescono a parlare chiaramente,"
Purgatorio,33,28,"avvenne a me, che sanza intero suono incominciai: “Madonna, mia bisogna voi conoscete, e ciò ch’ad essa è buono”.","così avvenne a me, che incominciai a voce bassa: «O madonna, voi conoscete ciò che io devo sapere e ciò che serve per rispondermi»."
Purgatorio,33,31,"Ed ella a me: “Da tema e da vergogna voglio che tu omai ti disviluppe, sì che non parli più com’om che sogna.","Ed ella a me: «Voglio che tu ormai ti sciolga dal timore e dalla vergogna, così che tu non parli più come un uomo che sogna ."
Purgatorio,33,34,"Sappi che ‘l vaso che ‘l serpente ruppe fu e non è; ma chi n’ha colpa, creda che vendetta di Dio non teme suppe.","Sappi che il vaso , che il serpente ruppe, una volta fu integro, ma ora non lo è più. Ma chi ne ha colpa stia certo che la vendetta di Dio non teme la [prova del]le zuppe ."
Purgatorio,33,37,"Non sarà tutto tempo sanza reda l’aguglia che lasciò le penne al carro, per che divenne mostro e poscia preda;","Non resterà per sempre senza eredi l’aquila che lasciò le sue penne sul carro, per le quali esso prima divenne mostro e poi preda."
Purgatorio,33,40,"ch’io veggio certamente, e però il narro, a darne tempo già stelle propinque, secure d’ogn’intoppo e d’ogni sbarro,","Io vedo con certezza assoluta [in Dio] che le costellazioni vicine , libere da ogni intoppo e da ogni ostacolo, porteranno il tempo"
Purgatorio,33,43,"nel quale un cinquecento diece e cinque, messo di Dio, anciderà la fuia con quel gigante che con lei delinque.","in cui un cinquecento dieci e cinque, inviato da Dio, ucciderà la meretrice con quel gigante che pecca con lei."
Purgatorio,33,46,"E forse che la mia narrazion buia, qual Temi e Sfinge, men ti persuade, perch’a lor modo lo ‘ntelletto attuia;","Forse la mia predizione oscura, come quelle di Temi e della Sfinge, ti persuade poco, perché come queste è incomprensibile."
Purgatorio,33,49,"ma tosto fier li fatti le Naiade, che solveranno questo enigma forte sanza danno di pecore o di biade.","Ma ben presto i fatti diventeranno le Naiadi, che chiariranno questo grande enigma senza danno per le pecore e per i raccolti ."
Purgatorio,33,52,"Tu nota; e sì come da me son porte, così queste parole segna a’ vivi del viver ch’è un correre a la morte.","Tu prendi nota. E, come da me sono dette, così queste parole consegna ai vivi, la cui vita è un correre verso la morte."
Purgatorio,33,55,"E aggi a mente, quando tu le scrivi, di non celar qual hai vista la pianta ch’è or due volte dirubata quivi.","Quando tu le scriverai, ricòrdati di non nascondere come hai visto la pianta che ora qui è stata due volte derubata."
Purgatorio,33,58,"Qualunque ruba quella o quella schianta, con bestemmia di fatto offende a Dio, che solo a l’uso suo la creò santa.","Chiunque la derubi o ne spezzi i rami, con un’azione sacrilega reca offesa a Dio, che la consacrò soltanto per i fini da Lui prestabiliti."
Purgatorio,33,61,"Per morder quella, in pena e in disio cinquemilia anni e più l’anima prima bramò colui che ‘l morso in sé punio.","Per aver morso il frutto di quella pianta, in pena [sulla terra] e in desiderio [nel limbo] per più di cinquemila anni Adamo ed Eva bramarono ardentemente [la venuta di] colui , che punì su di sé quel morso."
Purgatorio,33,64,"Dorme lo ‘ngegno tuo, se non estima per singular cagione esser eccelsa lei tanto e sì travolta ne la cima.","Il tuo ingegno è addormentato, se non comprende che essa per un motivo singolare è tanto eccelsa ed ha fronde e rami rovesciati."
Purgatorio,33,67,"E se stati non fossero acqua d’Elsa li pensier vani intorno a la tua mente, e ‘l piacer loro un Piramo a la gelsa,","E, se i pensieri vani non fossero intorno alla tua mente come l’acqua del fiume Elsa [che produce incrostazioni] e se il piacere di questi pensieri non fosse come il sangue di Piramo sul gelso,"
Purgatorio,33,70,"per tante circostanze solamente la giustizia di Dio, ne l’interdetto, conosceresti a l’arbor moralmente.","solamente per tali circostanze avresti capito che, nel divieto [di toccarlo], l’albero indicava la giustizia di Dio dal punto di vista morale."
Purgatorio,33,73,"Ma perch’io veggio te ne lo ‘ntelletto fatto di pietra e, impetrato, tinto, sì che t’abbaglia il lume del mio detto,","Ma, poiché io vedo che il tuo intelletto come pietra fa fatica a capire e che per la sua durezza è pieno di oscurità, così che ti abbaglia la luce delle mie parole,"
Purgatorio,33,76,"voglio anco, e se non scritto, almen dipinto, che ‘l te ne porti dentro a te per quello che si reca il bordon di palma cinto”.","voglio anche che tu le porti dentro di te, se non scritte, almeno dipinte, per lo stesso motivo per cui [a ricordo del pellegrinaggio] si porta il bastone cinto [con un ramo] di palma»."
Purgatorio,33,79,"E io: “Sì come cera da suggello, che la figura impressa non trasmuta, segnato è or da voi lo mio cervello.","Ed io: «Così come la cera è segnata dal sigillo, che non modifica la figura impressa, il mio cervello è ora segnato da voi."
Purgatorio,33,82,"Ma perché tanto sovra mia veduta vostra parola disiata vola, che più la perde quanto più s’aiuta?”.","Ma per quale motivo la vostra parola, da me desiderata, vola tanto alta sopra la mia capacità [di comprendere], che quanto più si sforza [di capire] tanto più è incapace [di farlo]?»."
Purgatorio,33,85,"“Perché conoschi”, disse, “quella scuola c’hai seguitata, e veggi sua dottrina come può seguitar la mia parola;",«Affinché tu possa conoscere» disse «quella scuola che hai seguìto e veda come la sua dottrina [non] possa stare dietro alla mia parola;
Purgatorio,33,88,"e veggi vostra via da la divina distar cotanto, quanto si discorda da terra il ciel che più alto festina”.",e [affinché] tu veda come la via della sapienza umana tanto si discosti dalla sapienza divina e quanto sia lontano dalla terra il cielo che gira più veloce.»
Purgatorio,33,91,"Ond’io rispuosi lei: “Non mi ricorda ch’i’ straniasse me già mai da voi, né honne coscienza che rimorda”.","Perciò io risposi: «Non ricordo di essermi mai allontanato da voi, né di ciò ho la coscienza che mi possa rimordere»."
Purgatorio,33,94,"“E se tu ricordar non te ne puoi”, sorridendo rispuose, “or ti rammenta come bevesti di Letè ancoi;","«Se tu non te ne puoi ricordare» mi rispose sorridendo, «ricorda almeno che oggi hai bevuto l’acqua del fiume Letè."
Purgatorio,33,97,"e se dal fummo foco s’argomenta, cotesta oblivion chiaro conchiude colpa ne la tua voglia altrove attenta.","E, se dal fumo si deduce che c’è il fuoco, questa rimozione del ricordo dimostra chiaramente che c’è colpa nella tua volontà, che è rivolta altrove ."
Purgatorio,33,100,"Veramente oramai saranno nude le mie parole, quanto converrassi quelle scovrire a la tua vista rude”.","Ma d’ora in poi le mie parole saranno comprensibili, quando sarà necessario che io le esprima chiaramente alla tua mente dura [a capire].»"
Purgatorio,33,103,"E più corusco e con più lenti passi teneva il sole il cerchio di merigge, che qua e là, come li aspetti, fassi","Il sole si manteneva più splendente e a passi più lenti sul cerchio di mezzogiorno , che si sposta in relazione a chi lo guarda,"
Purgatorio,33,106,"quando s’affisser, sì come s’affigge chi va dinanzi a gente per iscorta se trova novitate o sue vestigge,",quando si fermarono
Purgatorio,33,109,"le sette donne al fin d’un’ombra smorta, qual sotto foglie verdi e rami nigri sovra suoi freddi rivi l’Alpe porta.","le sette donne al margine di un’ombra smorta, simile a quella che la montagna proietta sopra i suoi freschi ruscelli, [che scorrono] sotto le foglie verdi ed i rami oscuri."
Purgatorio,33,112,"Dinanzi ad esse Eufratès e Tigri veder mi parve uscir d’una fontana, e, quasi amici, dipartirsi pigri.","Davanti ad esse mi parve di vedere uscire l’Eufrate ed il Tigri da una fontana e, come due amici, separarsi lentamente."
Purgatorio,33,115,"“O luce, o gloria de la gente umana, che acqua è questa che qui si dispiega da un principio e sé da sé lontana?”.","«O luce, o gloria dell’umanità, che acqua è questa che sgorga da un’unica fonte e che poi si divide?»"
Purgatorio,33,118,"Per cotal priego detto mi fu: “Priega Matelda che ‘l ti dica”. E qui rispuose, come fa chi da colpa si dislega,",A tale preghiera Beatrice mi rispose in questo modo: «Prega Matelda che te lo dica». La bella donna mi rispose come fa
Purgatorio,33,121,la bella donna: “Questo e altre cose dette li son per me; e son sicura che l’acqua di Letè non gliel nascose”.,"chi si discolpa: «Gli ho detto questa ed altre cose, e sono sicura che l’acqua del fiume Letè non gliele ha fatte dimenticare»."
Purgatorio,33,124,"E Beatrice: “Forse maggior cura, che spesse volte la memoria priva, fatt’ha la mente sua ne li occhi oscura.","E Beatrice: «Forse la maggiore attenzione, che spesso spegne la memoria, ha reso ciechi gli occhi della sua mente."
Purgatorio,33,127,"Ma vedi Eunoè che là diriva: menalo ad esso, e come tu se’ usa, la tramortita sua virtù ravviva”.","Ma vedi il fiume Eunoè che scorre laggiù: conducilo alle sue acque e, come sei solita fare, ravviva la sua memoria, che ora è tramortita»."
Purgatorio,33,130,"Come anima gentil, che non fa scusa, ma fa sua voglia de la voglia altrui tosto che è per segno fuor dischiusa;","Come un’anima gentile, che non cerca pretesti ma che fa sua la volontà di altri, non appena qualche segno gliela rende manifesta;"
Purgatorio,33,133,"così, poi che da essa preso fui, la bella donna mossesi, e a Stazio donnescamente disse: “Vien con lui”.",così la bella donna mi prese per mano e si mosse. A Stazio con grazia femminile disse: «Vieni con lui».
Purgatorio,33,136,"S’io avessi, lettor, più lungo spazio da scrivere, i’ pur cantere’ in parte lo dolce ber che mai non m’avrìa sazio;","O lettore, se io avessi uno spazio maggiore per scrivere, canterei anche in parte la dolcezza di quell’acqua, che non mi avrebbe mai saziato."
Purgatorio,33,139,"ma perché piene son tutte le carte ordite a questa cantica seconda, non mi lascia più ir lo fren de l’arte.","Ma, poiché sono piene tutte le pagine destinate a questa seconda cantica, il freno dell’arte poetica m’impedisce di procedere oltre."
Purgatorio,33,142,"Io ritornai da la santissima onda rifatto sì come piante novelle rinnovellate di novella fronda,","Io ritornai [al fianco di Beatrice] rinnovato da quella santissima onda, così come le giovani piante sono rinnovate dalle nuove fronde,"
Purgatorio,33,145,puro e disposto a salire alle stelle.,[con l’animo] puro e disposto a salire alle stelle.
Paradiso,1,1,"La gloria di colui che tutto move per l’universo penetra, e risplende in una parte più e meno altrove.","La gloria di colui , che muove tutto, per l’universo penetra e risplende più in una parte e meno altrove."
Paradiso,1,4,"Nel ciel che più de la sua luce prende fu’ io, e vidi cose che ridire né sa né può chi di là sù discende;","Io fui nel cielo , che più prende della sua luce, e vidi cose, che né sa né può ridire chi discende di lassù,"
Paradiso,1,7,"perché appressando sé al suo disire, nostro intelletto si profonda tanto, che dietro la memoria non può ire.","perché il nostro intelletto, avvicinandosi al suo desiderio, si sprofonda tanto, che la memoria non gli può andar dietro."
Paradiso,1,10,"Veramente quant’io del regno santo ne la mia mente potei far tesoro, sarà ora materia del mio canto.",Ma quanto del santo regno io potei far tesoro nella mia memoria sarà ora materia del mio canto.
Paradiso,1,13,"O buono Appollo, a l’ultimo lavoro fammi del tuo valor sì fatto vaso, come dimandi a dar l’amato alloro.","O buon Apollo, all’ultimo lavoro fammi così fatto vaso del tuo valore [poetico], come comandi per dare l’amato alloro."
Paradiso,1,16,Infino a qui l’un giogo di Parnaso assai mi fu; ma or con amendue m’è uopo intrar ne l’aringo rimaso.,Fin qui mi bastò un giogo di Parnaso ; ma ora mi è necessario entrare con ambedue nell’impresa rimasta.
Paradiso,1,19,"Entra nel petto mio, e spira tue sì come quando Marsia traesti de la vagina de le membra sue.","Entra nel mio petto, e spira tu così, come quando traesti Marsia dalla vagina delle sue membra."
Paradiso,1,22,"O divina virtù, se mi ti presti tanto che l’ombra del beato regno segnata nel mio capo io manifesti,","O divina virtù, se ti concedi tanto a me, che io manifesti l’ombra del beato regno, che è segnata nel mio capo,"
Paradiso,1,25,"vedra’mi al piè del tuo diletto legno venire, e coronarmi de le foglie che la materia e tu mi farai degno.","mi vedrai venire al piè del tuo diletto legno e incoronarmi delle foglie, che la materia [del canto] e tu mi farete degno."
Paradiso,1,28,"Sì rade volte, padre, se ne coglie per triunfare o cesare o poeta, colpa e vergogna de l’umane voglie,","Così rare volte, o padre, se ne coglie per celebrare il trionfo di un imperatore o di un poeta, per colpa ed a vergogna della volontà degli uomini,"
Paradiso,1,31,"che parturir letizia in su la lieta delfica deità dovria la fronda peneia, quando alcun di sé asseta.","che la fronda peneia dovrebbe generar letizia in te, o lieto dio di Delfi, quando essa produce sete di sé in qualcuno."
Paradiso,1,34,Poca favilla gran fiamma seconda: forse di retro a me con miglior voci si pregherà perché Cirra risponda.,"Ad una piccola favilla segue una gran fiamma: forse dietro a me si pregherà con voci migliori, affinché Cirra risponda."
Paradiso,1,37,"Surge ai mortali per diverse foci la lucerna del mondo; ma da quella che quattro cerchi giugne con tre croci,","La lucerna del mondo sorge per i mortali da diversi punti [dell’orizzonte], ma da quello, che unisce quattro cerchi con tre croci,"
Paradiso,1,40,"con miglior corso e con migliore stella esce congiunta, e la mondana cera più a suo modo tempera e suggella.","esce congiunta con miglior corso e con migliore stella , e dispone e impronta di sé con più efficacia la materia del mondo."
Paradiso,1,43,"Fatto avea di là mane e di qua sera tal foce, e quasi tutto era là bianco quello emisperio, e l’altra parte nera,","Vicino a quel punto aveva fatto di là mattina e di qua sera, e quell’emisfero era là tutto bianco e l’altra parte era nera,"
Paradiso,1,46,quando Beatrice in sul sinistro fianco vidi rivolta e riguardar nel sole: aquila sì non li s’affisse unquanco.,quando vidi Beatrice volta sul fianco sinistro e riguardare nel sole: nessun’aquila vi affisse mai così [gli occhi].
Paradiso,1,49,"E sì come secondo raggio suole uscir del primo e risalire in suso, pur come pelegrin che tornar vuole,","E, come il raggio riflesso suole uscire dal raggio incidente e risalire in alto, proprio come il pellegrino che vuole ritornare;"
Paradiso,1,52,"così de l’atto suo, per li occhi infuso ne l’imagine mia, il mio si fece, e fissi li occhi al sole oltre nostr’uso.","così dal suo atto, entrato per gli occhi nella mia [facoltà] immaginativa, nacque il mio, e fissai gli occhi nel sole oltre i nostri limiti."
Paradiso,1,55,"Molto è licito là, che qui non lece a le nostre virtù, mercé del loco fatto per proprio de l’umana spece.","Là sono possibili molte cose, che qui non sono possibili alle nostre facoltà, grazie al luogo fatto [da Dio] come proprio della specie umana."
Paradiso,1,58,"Io nol soffersi molto, né sì poco, ch’io nol vedessi sfavillar dintorno, com’ferro che bogliente esce del foco;","Io non sostenni a lungo [la vista del sole], ma neppure così poco, che io non lo vedessi sfavillare intorno, come ferro che esce rovente dal fuoco."
Paradiso,1,61,"e di sùbito parve giorno a giorno essere aggiunto, come quei che puote avesse il ciel d’un altro sole addorno.","E sùbito parve essere aggiunto giorno a giorno, come se colui che può tutto avesse adornato il cielo con un altro sole."
Paradiso,1,64,"Beatrice tutta ne l’etterne rote fissa con li occhi stava; e io in lei le luci fissi, di là sù rimote.","Beatrice stava tutta fissa con gli occhi nelle eterne ruote dei cieli, ed io fissai gli occhi in lei, rimuovendoli di lassù."
Paradiso,1,67,"Nel suo aspetto tal dentro mi fei, qual si fé Glauco nel gustar de l’erba che ‘l fé consorto in mar de li altri dèi.","Nel suo aspetto mi feci tanto dentro, quanto si fece Glauco nell’assaggiare l’erba, che lo fece compagno in mare degli altri dei."
Paradiso,1,70,Trasumanar significar per verba non si poria; però l’essemplo basti a cui esperienza grazia serba.,"Oltrepassare i limiti e la condizione umani non si potrebbe descrivere con le parole, perciò l’esempio di Glauco basti a chi la grazia divina serba quest’esperienza [dopo la morte]."
Paradiso,1,73,"S’i’ era sol di me quel che creasti novellamente, amor che ‘l ciel governi, tu ‘l sai, che col tuo lume mi levasti.","Se io ero soltanto quel che creasti di me per ultimo , o amore che governi il cielo, tu lo sai, che con la tua luce mi sollevasti [a volo verso il cielo]."
Paradiso,1,76,"Quando la rota che tu sempiterni desiderato, a sé mi fece atteso con l’armonia che temperi e discerni,","Quando la ruota [dei cieli], che tu fai girare eternamente quale oggetto di desiderio, richiamò su di sé la mia attenzione con l’armonia, che tu disponi e distribuisci [nelle varie sfere],"
Paradiso,1,79,"parvemi tanto allor del cielo acceso de la fiamma del sol, che pioggia o fiume lago non fece alcun tanto disteso.","mi apparve allora tanta parte di cielo accesa dalla fiamma del sole, che pioggia o fiume non fece mai lago così vasto."
Paradiso,1,82,La novità del suono e ‘l grande lume di lor cagion m’accesero un disio mai non sentito di cotanto acume.,"La novità del suono delle sfere e la gran luce mi accesero un desiderio tanto assillante di conoscere la loro causa, che mai ne sentii uno di uguale."
Paradiso,1,85,"Ond’ella, che vedea me sì com’io, a quietarmi l’animo commosso, pria ch’io a dimandar, la bocca aprio,","Perciò ella, che mi vedeva così come io mi vedevo, aprì la bocca per quietarmi l’animo commosso prima che io la aprissi a domandare"
Paradiso,1,88,"e cominciò: “Tu stesso ti fai grosso col falso imaginar, sì che non vedi ciò che vedresti se l’avessi scosso.","e incominciò: «Tu stesso ti fai ottuso, immaginando falsamente [di essere sulla terra], così che non vedi ciò che vedresti, se avessi cacciato da te tale supposizione."
Paradiso,1,91,"Tu non se’ in terra, sì come tu credi; ma folgore, fuggendo il proprio sito, non corse come tu ch’ad esso riedi”.","Tu non sei sulla terra, come credi; ma folgore, fuggendo il proprio sito , non corse mai come corri tu, che ritorni ad esso»."
Paradiso,1,94,"S’io fui del primo dubbio disvestito per le sorrise parolette brevi, dentro ad un nuovo più fu’ inretito,","Se io fui liberato del primo dubbio dalle brevi parole dette sorridendo, dentro a un nuovo dubbio fui maggiormente avviluppato;"
Paradiso,1,97,e dissi: “Già contento requievi di grande ammirazion; ma ora ammiro com’io trascenda questi corpi levi”.,e dissi: «Mi sento [l’animo] contento e quieto dopo la dubbiosa meraviglia; ma ora mi meraviglio come io possa attraversare questi corpi leggeri ».
Paradiso,1,100,"Ond’ella, appresso d’un pio sospiro, li occhi drizzò ver’ me con quel sembiante che madre fa sovra figlio deliro,","Perciò ella, dopo un pietoso sospiro, drizzò gli occhi verso di me con quell’aspetto, che ha la madre davanti al figlio delirante,"
Paradiso,1,103,"e cominciò: “Le cose tutte quante hanno ordine tra loro, e questo è forma che l’universo a Dio fa simigliante.","e cominciò: «Tutte le cose sono tra loro ordinate, e quest’[ordine] è la forma che fa l’universo simile a Dio."
Paradiso,1,106,"Qui veggion l’alte creature l’orma de l’etterno valore, il qual è fine al quale è fatta la toccata norma.","Qui le alte creature vedono l’impronta dell’eterno valore, il quale è il fine, per il quale è fatta la norma sopraccennata."
Paradiso,1,109,"Ne l’ordine ch’io dico sono accline tutte nature, per diverse sorti, più al principio loro e men vicine;","Nell’ordine, che io dico, sono inclinati tutti gli esseri creati, [anche se] in modo diverso, secondo che siano più vicini o meno vicini al loro principio."
Paradiso,1,112,"onde si muovono a diversi porti per lo gran mar de l’essere, e ciascuna con istinto a lei dato che la porti.","Perciò essi si muovono a porti diversi nel gran mare dell’essere, e ciascuno si muove con l’istinto, che gli è stato dato per guidarlo."
Paradiso,1,115,Questi ne porta il foco inver’ la luna; questi ne’ cor mortali è permotore; questi la terra in sé stringe e aduna;,Quest’istinto porta il fuoco verso la Luna; quest’altro è forza motrice nei cuori mortali dei bruti; questo stringe e raduna in sé la terra.
Paradiso,1,118,né pur le creature che son fore d’intelligenza quest’arco saetta ma quelle c’hanno intelletto e amore.,"Quest’arco non scaglia [al loro fine] soltanto le creature che sono prive d’intelligenza, ma anche quelle che hanno l’intelligenza e la volontà."
Paradiso,1,121,"La provedenza, che cotanto assetta, del suo lume fa ‘l ciel sempre quieto nel qual si volge quel c’ha maggior fretta;","La Provvidenza, che dà tale assetto [a tutti gli esseri creati], con la sua luce fa sempre quieto il cielo , dentro il quale ruota quello che ha una velocità più grande."
Paradiso,1,124,"e ora lì, come a sito decreto, cen porta la virtù di quella corda che ciò che scocca drizza in segno lieto.","Ed ora lì [nell’empìreo], come a luogo decretato [da Dio per noi], ci porta la virtù di quella corda , che dirige sempre a lieto fine tutto ciò che scocca."
Paradiso,1,127,"Vero è che, come forma non s’accorda molte fiate a l’intenzion de l’arte, perch’a risponder la materia è sorda,","È vero che, come la forma non si accorda molte volte all’intenzione dell’artista, perché la materia è sorda ;"
Paradiso,1,130,"così da questo corso si diparte talor la creatura, c’ha podere di piegar, così pinta, in altra parte;","così da questo corso si allontana talvolta la creatura, che ha il potere di andare in un’altra direzione, [pur essendo] così spinta [dall’istinto naturale]."
Paradiso,1,133,"e sì come veder si può cadere foco di nube, sì l’impeto primo l’atterra torto da falso piacere.","E come si può veder cadere [sulla terra] il fuoco di una nube , così l’impeto primo si rivolge alla terra, deviato dal falso piacere [dei beni mondani]."
Paradiso,1,136,"Non dei più ammirar, se bene stimo, lo tuo salir, se non come d’un rivo se d’alto monte scende giuso ad imo.","Non devi meravigliarti, se giudico bene, per il tuo salire al cielo, più di quanto [non ti meraviglieresti] per un ruscello, che dall’alto del monte scende giù in basso."
Paradiso,1,139,"Maraviglia sarebbe in te se, privo d’impedimento, giù ti fossi assiso, com’a terra quiete in foco vivo”.","Nel tuo caso farebbe meraviglia se, privo d’impedimenti, tu fossi rimasto giù [in terra], come [farebbe meraviglia] sulla terra la quiete in una fiamma viva»."
Paradiso,1,142,Quinci rivolse inver’ lo cielo il viso.,Quindi rivolse il viso verso il cielo.
Paradiso,2,1,"O voi che siete in piccioletta barca, desiderosi d’ascoltar, seguiti dietro al mio legno che cantando varca,","O voi, che in una barca piccoletta, desiderosi di ascoltare, avete seguìto il mio legno , che con un canto [più dispiegato] varca [nuove acque],"
Paradiso,2,4,"tornate a riveder li vostri liti: non vi mettete in pelago, ché forse, perdendo me, rimarreste smarriti.","tornate a riveder le vostre spiagge, non mettetevi per mare, perché forse, perdendo me, rimarreste smarriti."
Paradiso,2,7,"L’acqua ch’io prendo già mai non si corse; Minerva spira, e conducemi Appollo, e nove Muse mi dimostran l’Orse.","L’acqua , che io affronto, non fu mai percorsa: Minerva spira , Apollo mi conduce e nove muse mi mostrano le Orse ."
Paradiso,2,10,"Voialtri pochi che drizzaste il collo per tempo al pan de li angeli, del quale vivesi qui ma non sen vien satollo,","Voi altri pochi, che per tempo alzaste il capo al pane degli angeli, del quale si vive qui [sulla terra] ma non si è mai sazi,"
Paradiso,2,13,"metter potete ben per l’alto sale vostro navigio, servando mio solco dinanzi a l’acqua che ritorna equale.","potete ben mettere per il mare profondo il vostro naviglio, tenendovi sempre sulla mia scia, prima che l’acqua torni uguale."
Paradiso,2,16,"Que’ gloriosi che passaro al Colco non s’ammiraron come voi farete, quando Iasón vider fatto bifolco.","Quei valorosi , che andarono nella Colchide, non si meravigliarono come voi farete, quando videro [il loro capo] Giasone farsi bifolco."
Paradiso,2,19,La concreata e perpetua sete del deiforme regno cen portava veloci quasi come ‘l ciel vedete.,L’innata e perpetua sete per il regno più simile a Dio ci portava veloci quasi come vedete [correr veloce] il cielo [delle stelle fisse].
Paradiso,2,22,"Beatrice in suso, e io in lei guardava; e forse in tanto in quanto un quadrel posa e vola e da la noce si dischiava,","Beatrice guardava in alto ed io guardavo in lei. E forse in tanto tempo, in quanto una freccia si stacca dalla balestra, vola"
Paradiso,2,25,"giunto mi vidi ove mirabil cosa mi torse il viso a sé; e però quella cui non potea mia cura essere ascosa,","e si posa, mi vidi giunto dove una cosa mirabile attrasse il mio sguardo a sé. Perciò colei, alla quale nessun mio pensiero poteva essere nascosto,"
Paradiso,2,28,"volta ver’ me, sì lieta come bella, “Drizza la mente in Dio grata”, mi disse, “che n’ha congiunti con la prima stella”.","rivolta verso di me con espressione tanto lieta quanto bella: «Innalza a Dio la tua mente piena di gratitudine» mi disse, «che ci ha congiunti con la prima stella »."
Paradiso,2,31,"Parev’a me che nube ne coprisse lucida, spessa, solida e pulita, quasi adamante che lo sol ferisse.","Parve a me che ci avvolgesse una nube lucente, spessa, solida e liscia come un diamante colpito dalla luce del sole."
Paradiso,2,34,"Per entro sé l’etterna margarita ne ricevette, com’acqua recepe raggio di luce permanendo unita.","La gemma eterna ci accolse dentro di sé, come l’acqua riceve il raggio di luce rimanendo unita."
Paradiso,2,37,"S’io era corpo, e qui non si concepe com’una dimensione altra patio, ch’esser convien se corpo in corpo repe,","Se io ero corpo, e qui non si concepisce che una dimensione sopporti un’altra, come dev’essere se un corpo penetra in un altro corpo,"
Paradiso,2,40,accender ne dovrìa più il disio di veder quella essenza in che si vede come nostra natura e Dio s’unio.,"[questo fatto] dovrebbe accendere di più in noi il desiderio di vedere quell’essenza, nella quale si vede come la nostra natura e Dio si unirono [in Cristo]."
Paradiso,2,43,"Lì si vedrà ciò che tenem per fede, non dimostrato, ma fia per sé noto a guisa del ver primo che l’uom crede.","Lì si vedrà ciò che tenemmo per fede: non [sarà] dimostrato [razionalmente], ma sarà noto per sé, come le verità prime, che l’uomo crede."
Paradiso,2,46,"Io rispuosi: “Madonna, sì devoto com’esser posso più, ringrazio lui lo qual dal mortal mondo m’ha remoto.","Io risposi: «O donna mia, devoto quanto più posso, ringrazio colui , che mi ha allontanato dal mondo dei mortali."
Paradiso,2,49,"Ma ditemi: che son li segni bui di questo corpo, che là giuso in terra fan di Cain favoleggiare altrui?”.","Ma, ditemi, che cosa sono le macchie scure di questo corpo, che laggiù sulla terra hanno fatto nascere la favola di Caino?»."
Paradiso,2,52,"Ella sorrise alquanto, e poi “S’elli erra l’oppinion”, mi disse, “d’i mortali dove chiave di senso non diserra,","Ella sorrise alquanto, poi mi disse: «Se erra l’opinione dei mortali dove la chiave dei sensi non ci schiude [la porta della conoscenza],"
Paradiso,2,55,"certo non ti dovrien punger li strali d’ammirazione omai, poi dietro ai sensi vedi che la ragione ha corte l’ali.","certamente non ti dovrebbero pungere ormai gli strali della meraviglia, perché vedi che, seguendo i sensi, la ragione ha le ali corte."
Paradiso,2,58,Ma dimmi quel che tu da te ne pensi”. E io: “Ciò che n’appar qua sù diverso credo che fanno i corpi rari e densi”.,Ma dimmi quel che tu pensi da te». Ed io: «Ciò che quassù ci appare diversamente luminoso credo che sia prodotto dai corpi rari e dai corpi densi [presenti in essa]».
Paradiso,2,61,"Ed ella: “Certo assai vedrai sommerso nel falso il creder tuo, se bene ascolti l’argomentar ch’io li farò avverso.","Ed ella: «Certamente vedrai ben sommersa nel falso la tua credenza, se ascolti bene l’argomentazione, che io le opporrò."
Paradiso,2,64,"La spera ottava vi dimostra molti lumi, li quali e nel quale e nel quanto notar si posson di diversi volti.","L’ottava sfera vi mostra molte luci , le quali si possono notare di aspetto diverso sia per qualità sia per quantità [di splendore]."
Paradiso,2,67,"Se raro e denso ciò facesser tanto, una sola virtù sarebbe in tutti, più e men distributa e altrettanto.","Se soltanto il raro e il denso facessero ciò, una stessa virtù sarebbe in tutte [le stelle], distribuita in quantità maggiore, minore e uguale."
Paradiso,2,70,"Virtù diverse esser convegnon frutti di princìpi formali, e quei, for ch’uno, seguiterìeno a tua ragion distrutti.","Virtù diverse devono essere il risultato di princìpi formali [diversi] e quei [princìpi], tranne uno , sarebbero conseguentemente distrutti con il tuo ragionamento."
Paradiso,2,73,"Ancor, se raro fosse di quel bruno cagion che tu dimandi, o d’oltre in parte fora di sua materia sì digiuno","Ancora, se il raro fosse causa di quel bruno, che tu domandi, o questo pianeta sarebbe in [qualche] parte scarso"
Paradiso,2,76,"esto pianeto, o, sì come comparte lo grasso e ‘l magro un corpo, così questo nel suo volume cangerebbe carte.","di materia o, come un corpo comprende il grasso e il magro, così questo pianeta cambierebbe le carte nel suo volume ."
Paradiso,2,79,"Se ‘l primo fosse, fora manifesto ne l’eclissi del sol per trasparere lo lume come in altro raro ingesto.","Se fosse [vero] il primo [caso], [ciò] sarebbe manifesto durante l’eclissi di sole, perché la luce [del sole] trasparirebbe , come [traspare quando si è] introdotta in un altro [corpo] raro."
Paradiso,2,82,"Questo non è: però è da vedere de l’altro; e s’elli avvien ch’io l’altro cassi, falsificato fia lo tuo parere.","Questo [trasparire] non c’è, [quindi l’opinione è falsa]. Perciò bisogna vedere l’altro [caso]. E, se avviene che io confuti [anche] l’altro, il tuo parere sarà dimostrato falso."
Paradiso,2,85,"S’elli è che questo raro non trapassi, esser conviene un termine da onde lo suo contrario più passar non lassi;","Se questo raro non attraversa [la Luna da parte a parte], ci dev’essere un termine dal quale [il raro] non lascia più passare il suo contrario;"
Paradiso,2,88,e indi l’altrui raggio si rifonde così come color torna per vetro lo qual di retro a sé piombo nasconde.,"e da qui il raggio del sole si riflette come il colore [delle cose] torna per il vetro, che dietro a sé nasconde il piombo ."
Paradiso,2,91,"Or dirai tu ch’el si dimostra tetro ivi lo raggio più che in altre parti, per esser lì refratto più a retro.","Ora tu dirai che il raggio si mostra scuro in quel punto più che in altre parti, perché lì è riflesso più all’interno [del corpo lunare]."
Paradiso,2,94,"Da questa instanza può deliberarti esperienza, se già mai la provi, ch’esser suol fonte ai rivi di vostr’arti.","Da questa obiezione ti può liberare un esperimento, se mai volessi farlo, che di solito è fonte ai ruscelli delle vostre arti."
Paradiso,2,97,"Tre specchi prenderai; e i due rimovi da te d’un modo, e l’altro, più rimosso, tr’ambo li primi li occhi tuoi ritrovi.","Prendi tre specchi, ne allontani due da te, ponendoli alla stessa distanza, e il terzo, [posto] più lontano, ritrovi i tuoi occhi tra i primi due."
Paradiso,2,100,"Rivolto ad essi, fa che dopo il dosso ti stea un lume che i tre specchi accenda e torni a te da tutti ripercosso.","Rivolto ad essi, fa’ che dietro le spalle ti stia un lume che illumini i tre specchi e che torni a te riflesso da tutti."
Paradiso,2,103,"Ben che nel quanto tanto non si stenda la vista più lontana, lì vedrai come convien ch’igualmente risplenda.","Benché per quantità l’immagine più lontana non si estenda tanto [quanto l’immagine riflessa dagli altri due specchi], [tuttavia] vedrai che [anche] lì la luce deve risplendere [qualitativamente] uguale."
Paradiso,2,106,"Or, come ai colpi de li caldi rai de la neve riman nudo il suggetto e dal colore e dal freddo primai,","Ora, come sotto i colpi dei caldi raggi [del sole] il soggetto della neve rimane privo sia del color [bianco] sia del freddo precedenti;"
Paradiso,2,109,"così rimaso te ne l’intelletto voglio informar di luce sì vivace, che ti tremolerà nel suo aspetto.","così voglio illuminare il tuo intelletto, che è rimasto così , con una luce tanto vivace, che nel vederla essa scintillerà [come una stella] davanti ai tuoi occhi."
Paradiso,2,112,Dentro dal ciel de la divina pace si gira un corpo ne la cui virtute l’esser di tutto suo contento giace.,Dentro il cielo della pace divina ruota un corpo sotto la cui virtù giace l’essere di tutto ciò che contiene .
Paradiso,2,115,"Lo ciel seguente, c’ha tante vedute, quell’esser parte per diverse essenze, da lui distratte e da lui contenute.","Il cielo seguente , che ha tante stelle, ripartisce quell’essere fra le diverse essenze, da lui distinte e da lui contenute."
Paradiso,2,118,Li altri giron per varie differenze le distinzion che dentro da sé hanno dispongono a lor fini e lor semenze.,"Gli altri [sette] cieli [interni] secondo le varie differenze dispongono ai loro fini e ai loro effetti le distinte essenze, che hanno dentro di sé."
Paradiso,2,121,"Questi organi del mondo così vanno, come tu vedi omai, di grado in grado, che di sù prendono e di sotto fanno.","Questi organi del mondo vanno, come ormai vedi, di grado in grado: prendono dal cielo superiore e influiscono sul cielo inferiore."
Paradiso,2,124,"Riguarda bene omai sì com’io vado per questo loco al vero che disiri, sì che poi sappi sol tener lo guado.","Guarda bene ormai come io vado per questo luogo al vero che tu desideri, così che tu poi sappia passare il guado da solo."
Paradiso,2,127,"Lo moto e la virtù d’i santi giri, come dal fabbro l’arte del martello, da’ beati motor convien che spiri;","Il moto e la virtù [attiva] delle sante sfere, come [deriva] dal fabbro l’arte del martello, deve spirare dai beati motori."
Paradiso,2,130,"e ‘l ciel cui tanti lumi fanno bello, de la mente profonda che lui volve prende l’image e fassene suggello.","E il cielo che è abbellito da tante luci riceve l’immagine e si fa suggello di quell’intelligenza profonda , che lo fa girare."
Paradiso,2,133,"E come l’alma dentro a vostra polve per differenti membra e conformate a diverse potenze si risolve,","E, come l’anima, che è dentro alla vostra polvere , si esprime per [mezzo di] membra differenti e ordinate a facoltà diverse ,"
Paradiso,2,136,"così l’intelligenza sua bontate multiplicata per le stelle spiega, girando sé sovra sua unitate.","così l’intelligenza [motrice dei Cherubini] dispiega il suo influsso, reso molteplice per [mezzo del]le stelle, facendo ruotare se stessa [ma mantenendo] la sua unità."
Paradiso,2,139,"Virtù diversa fa diversa lega col prezioso corpo ch’ella avviva, nel qual, sì come vita in voi, si lega.","La diversa virtù [dei Cherubini] si unisce in modi diversi con il prezioso corpo [celeste], che ella ravviva, nel quale si lega come la vita in noi."
Paradiso,2,142,"Per la natura lieta onde deriva, la virtù mista per lo corpo luce come letizia per pupilla viva.","Per la natura lieta, da cui deriva, la virtù [attiva dei Cherubini] mescolata al corpo celeste riluce come la letizia [dell’animo] nella pupilla dell’occhio."
Paradiso,2,145,"Da essa vien ciò che da luce a luce par differente, non da denso e raro; essa è formal principio che produce,","Da questa [virtù mista], non dal denso e dal raro, proviene ciò che appare differente fra una stella e un’altra: essa è il principio formale, che produce,"
Paradiso,2,148,"conforme a sua bontà, lo turbo e ‘l chiaro”.","secondo la sua capacità, l’oscuro e il chiaro»."
Paradiso,3,1,"Quel sol che pria d’amor mi scaldò ‘l petto, di bella verità m’avea scoverto, provando e riprovando, il dolce aspetto;","Quel sole , che per primo mi riscaldò il petto con l’amore, mi aveva scoperto il dolce aspetto di una bella verità, provando [il vero] e confutando [il falso]."
Paradiso,3,4,"e io, per confessar corretto e certo me stesso, tanto quanto si convenne leva’ il capo a proferer più erto;","Io, per mostrarmi corretto [dell’errore] e convinto [del vero], tanto quanto fu conveniente alzai il capo più dritto, per parlare."
Paradiso,3,7,"ma visione apparve che ritenne a sé me tanto stretto, per vedersi, che di mia confession non mi sovvenne.","Ma mi apparve una visione , che mi tenne tanto stretto a sé, per vederla, che non mi ricordai di risponderle."
Paradiso,3,10,"Quali per vetri trasparenti e tersi, o ver per acque nitide e tranquille, non sì profonde che i fondi sien persi,","Quali attraverso vetri trasparenti e tersi oppure attraverso acque nitide e tranquille, non così profonde che il fondo sia oscuro, i lineamenti dei nostri volti"
Paradiso,3,13,"tornan d’i nostri visi le postille debili sì, che perla in bianca fronte non vien men forte a le nostre pupille;","ritornano così deboli, che una perla sopra una fronte bianca non viene più lenta alle nostre pupille;"
Paradiso,3,16,tali vid’io più facce a parlar pronte; per ch’io dentro a l’error contrario corsi a quel ch’accese amor tra l’omo e ‘l fonte.,tali vidi io più facce pronte a parlare. Perciò io corsi dentro l’errore opposto a quello che amore accese tra l’uomo e il fonte [che rifletteva la sua immagine].
Paradiso,3,19,"Sùbito sì com’io di lor m’accorsi, quelle stimando specchiati sembianti, per veder di cui fosser, li occhi torsi;","Sùbito, appena mi accorsi di loro, stimando che quelle fossero immagini di visi riflesse da specchi, volsi gli occhi [dietro di me], per vedere chi fossero."
Paradiso,3,22,"e nulla vidi, e ritorsili avanti dritti nel lume de la dolce guida, che, sorridendo, ardea ne li occhi santi.","Non vidi nulla, [perciò] rivolsi gli occhi in avanti, fissandoli in quelli della dolce guida, la quale, sorridendo, ardeva [d’amore] negli occhi santi."
Paradiso,3,25,"“Non ti maravigliar perch’io sorrida”, mi disse, “appresso il tuo pueril coto, poi sopra ‘l vero ancor lo piè non fida,","«Non meravigliarti, se io sorrido» mi disse, «dopo il tuo pensiero puerile, che non affida ancora il piede sopra il vero,"
Paradiso,3,28,"ma te rivolve, come suole, a vòto: vere sustanze son ciò che tu vedi, qui rilegate per manco di voto.","ma, come al solito, ti fa vaneggiare. Vere sostanze sono quelle che tu vedi qui confinate per inadempimento di voto."
Paradiso,3,31,Però parla con esse e odi e credi; ché la verace luce che li appaga da sé non lascia lor torcer li piedi”.,"Perciò parla con esse, ascóltale e credi [a quel che ti dicono], perché la luce verace, che le appaga, non lascia allontanare i loro piedi da sé.»"
Paradiso,3,34,"E io a l’ombra che parea più vaga di ragionar, drizza’mi, e cominciai, quasi com’uom cui troppa voglia smaga:",Io mi rivolsi all’ombra che appariva più desiderosa di ragionare e incominciai come un uomo che un desiderio troppo intenso confonde:
Paradiso,3,37,"“O ben creato spirito, che a’ rai di vita etterna la dolcezza senti che, non gustata, non s’intende mai,","«O spirito, creato per il bene [celeste], che ai raggi della vita eterna senti la dolcezza che, se non è gustata, non s’intende mai,"
Paradiso,3,40,"grazioso mi fia se mi contenti del nome tuo e de la vostra sorte”. Ond’ella, pronta e con occhi ridenti:","mi sarebbe gradito se tu mi accontentassi dicendo il tuo nome e la vostra sorte.» Quell’anima, pronta e con gli occhi sorridenti, [mi rispose]:"
Paradiso,3,43,"“La nostra carità non serra porte a giusta voglia, se non come quella che vuol simile a sé tutta sua corte.","«La nostra carità non chiude le porte ad un giusto desiderio, se non come quella carità , che vuole simile a sé tutta la sua corte ."
Paradiso,3,46,"I’ fui nel mondo vergine sorella; e se la mente tua ben sé riguarda, non mi ti celerà l’esser più bella,","Io fui nel mondo vergine sorella e, se la tua memoria si riguarda bene, non mi celerà a te l’essere [diventata] più bella,"
Paradiso,3,49,"ma riconoscerai ch’i’ son Piccarda, che, posta qui con questi altri beati, beata sono in la spera più tarda.","ma riconoscerai che io sono Piccarda Donati, che, posta qui con questi altri beati, sono beata nella sfera più lenta ."
Paradiso,3,52,"Li nostri affetti, che solo infiammati son nel piacer de lo Spirito Santo, letizian del suo ordine formati.","I nostri affetti, che sono infiammati soltanto da ciò che piace allo Spirito Santo, provano letizia conformandosi al suo ordine."
Paradiso,3,55,"E questa sorte che par giù cotanto, però n’è data, perché fuor negletti li nostri voti, e vòti in alcun canto”.","E questa sorte , che appare tanto bassa, ci è data perché i nostri voti furono trascurati ed in parte vuoti »."
Paradiso,3,58,Ond’io a lei: “Ne’ mirabili aspetti vostri risplende non so che divino che vi trasmuta da’ primi concetti:,"Ed io a lei: «Nelle vostre meravigliose sembianze risplende un non so che di divino, che vi trasforma dalle immagini [che avevamo] prima di voi."
Paradiso,3,61,"però non fui a rimembrar festino; ma or m’aiuta ciò che tu mi dici, sì che raffigurar m’è più latino.","Perciò non fui veloce a ricordare, ma ora mi aiuta ciò che tu mi dici, così che mi è più facile riconoscerti."
Paradiso,3,64,"Ma dimmi: voi che siete qui felici, disiderate voi più alto loco per più vedere e per più farvi amici?”.","Ma dimmi: voi, che siete qui felici, desiderate voi un luogo più alto, per vedere [Dio] più [da vicino] e per farvi più amici [a Lui]?»."
Paradiso,3,67,"Con quelle altr’ombre pria sorrise un poco; da indi mi rispuose tanto lieta, ch’arder parea d’amor nel primo foco:","Con quelle altre ombre prima sorrise un poco, quindi mi rispose tanto lieta, che appariva ardere d’amore nel primo fuoco :"
Paradiso,3,70,"“Frate, la nostra volontà quieta virtù di carità, che fa volerne sol quel ch’avemo, e d’altro non ci asseta.","«O fratello, la virtù della carità acquieta la nostra volontà e ci fa volere soltanto ciò che abbiamo. E di altro non ci fa venir sete."
Paradiso,3,73,"Se disiassimo esser più superne, foran discordi li nostri disiri dal voler di colui che qui ne cerne;","Se desiderassimo essere più in alto, i nostri desideri sarebbero discordi dal volere di Colui , che ci ha destinati qui."
Paradiso,3,76,"che vedrai non capere in questi giri, s’essere in carità è qui necesse, e se la sua natura ben rimiri.","E vedrai che ciò non può aver luogo in questi cieli, se qui è necessario ardere di carità e se tu ben consideri la sua natura."
Paradiso,3,79,"Anzi è formale ad esto beato esse tenersi dentro a la divina voglia, per ch’una fansi nostre voglie stesse;",Anzi è essenziale a questo nostro essere beati mantenersi dentro la volontà di Dio. In tal modo le nostre singole volontà diventano una sola con essa.
Paradiso,3,82,"sì che, come noi sem di soglia in soglia per questo regno, a tutto il regno piace com’a lo re che ‘n suo voler ne ‘nvoglia.","Così, come noi siamo [distribuiti] di cielo in cielo per questo regno, piace a tutto il regno come al re , che ci fa volere secondo il voler suo."
Paradiso,3,85,E ‘n la sua volontade è nostra pace: ell’è quel mare al qual tutto si move ciò ch’ella cria o che natura face”.,E nella sua volontà è la nostra pace: essa è quel mare verso il quale si muove tutto ciò che essa crea o che natura opera».
Paradiso,3,88,"Chiaro mi fu allor come ogne dove in cielo è paradiso, etsi la grazia del sommo ben d’un modo non vi piove.","Allora mi fu chiaro come ogni luogo del cielo è paradiso , anche se la grazia del sommo bene non vi scende nello stesso modo."
Paradiso,3,91,"Ma sì com’elli avvien, s’un cibo sazia e d’un altro rimane ancor la gola, che quel si chere e di quel si ringrazia,","Ma, come avviene, se un cibo sazia e di una altro resta ancora il desiderio, e di questo si chiede e di quello si ringrazia;"
Paradiso,3,94,"così fec’io con atto e con parola, per apprender da lei qual fu la tela onde non trasse infino a co la spuola.","così feci io con atti e con parole, per apprender da lei quale fu la tela , della quale non gettò fino al termine la spola ."
Paradiso,3,97,"“Perfetta vita e alto merto inciela donna più sù”, mi disse, “a la cui norma nel vostro mondo giù si veste e vela,","«Una vita perfetta ed un grande merito colloca in un cielo più alto una donna » mi disse, «secondo la cui regola giù nel vostro mondo [ci] si veste e vela,"
Paradiso,3,100,perché fino al morir si vegghi e dorma con quello sposo ch’ogne voto accetta che caritate a suo piacer conforma.,"per [poter] vegliare e dormire fino alla morte con quello sposo , che accetta ogni volontà, che la carità conforma a ciò, che piace a Lui."
Paradiso,3,103,"Dal mondo, per seguirla, giovinetta fuggi’mi, e nel suo abito mi chiusi e promisi la via de la sua setta.","Ancor giovinetta, fuggii dal mondo, per seguirla, e mi chiusi nel suo abito e promisi [di seguire] la vita del suo ordine ."
Paradiso,3,106,"Uomini poi, a mal più ch’a bene usi, fuor mi rapiron de la dolce chiostra: Iddio si sa qual poi mia vita fusi.","Uomini poi, abituati più a fare il male che a fare il bene, mi rapirono fuori del dolce chiostro: Dio sa quale fu poi la mia vita."
Paradiso,3,109,"E quest’altro splendor che ti si mostra da la mia destra parte e che s’accende di tutto il lume de la spera nostra,","E quest’altro spirito splendente, che si mostra a te dalla mia parte destra e che si accende di tutta la luce della nostra speranza,"
Paradiso,3,112,"ciò ch’io dico di me, di sé intende; sorella fu, e così le fu tolta di capo l’ombra de le sacre bende.",intende di sé ciò che io dico di me. Fu sorella e dal capo le fu tolta l’ombra delle sacre bende .
Paradiso,3,115,"Ma poi che pur al mondo fu rivolta contra suo grado e contra buona usanza, non fu dal vel del cor già mai disciolta.","Ma, dopo che fu ricondotta al mondo contro la sua volontà e contro la buona usanza [di rispettare chi ha fatto un voto], non fu mai sciolta dal velo del cuore."
Paradiso,3,118,Quest’è la luce de la gran Costanza che del secondo vento di Soave generò ‘l terzo e l’ultima possanza”.,"Questa è la luce della grande Costanza d’Altavilla, che dal secondo vento di Svevia generò il terzo ed ultimo potente sovrano .»"
Paradiso,3,121,"Così parlommi, e poi cominciò ‘Ave, Maria’ cantando, e cantando vanio come per acqua cupa cosa grave.","Così mi parlò, poi cominciò a cantare l’Ave Maria, e cantando svanì come per acqua cupa svanisce una cosa pesante."
Paradiso,3,124,"La vista mia, che tanto lei seguio quanto possibil fu, poi che la perse, volsesi al segno di maggior disio,","La mia vista, che la seguì tanto quanto fu possibile, dopo che la perse si rivolse all’oggetto di maggior desiderio"
Paradiso,3,127,e a Beatrice tutta si converse; ma quella folgorò nel mio sguardo sì che da prima il viso non sofferse;,"e si concentrò totalmente in lei. Ma quella sfolgorò tanto nel mio sguardo, che da principio i miei occhi non ressero [il suo fulgore]."
Paradiso,3,130,e ciò mi fece a dimandar più tardo.,E ciò mi fece più lento a domandare.
Paradiso,4,1,"Intra due cibi, distanti e moventi d’un modo, prima si morria di fame, che liber’omo l’un recasse ai denti;","Posto tra due cibi, nella stessa misura distanti e attraenti, l’uomo, dotato di libero arbitrio, morirebbe di fame prima di mettere sotto i denti l’uno o l’altro."
Paradiso,4,4,"sì si starebbe un agno intra due brame di fieri lupi, igualmente temendo; sì si starebbe un cane intra due dame:","Così starebbe un agnello tra due lupi feroci ed affamati, temendo ugualmente [l’uno e l’altro]; così starebbe un cane da caccia tra due daini."
Paradiso,4,7,"per che, s’i’ mi tacea, me non riprendo, da li miei dubbi d’un modo sospinto, poi ch’era necessario, né commendo.","Pertanto, se io tacevo, non mi rimprovero né mi elogio, poiché ero sospinto nella stessa misura dai miei dubbi e perciò ero necessitato ."
Paradiso,4,10,"Io mi tacea, ma ‘l mio disir dipinto m’era nel viso, e ‘l dimandar con ello, più caldo assai che per parlar distinto.","Io tacevo, ma il mio desiderio era dipinto nel viso, e con esso la mia domanda, molto più esplicita che se l’avessi formulata con le parole."
Paradiso,4,13,"Fé sì Beatrice qual fé Daniello, Nabuccodonosor levando d’ira, che l’avea fatto ingiustamente fello;","Beatrice fece [con me] quello che fece il profeta Daniele, liberando Nabuccodonosor dall’ira, che lo aveva reso ingiustamente crudele;"
Paradiso,4,16,"e disse: “Io veggio ben come ti tira uno e altro disio, sì che tua cura sé stessa lega sì che fuor non spira.","e disse: «Io vedo bene come l’uno e l’altro desiderio ti trascinano, tanto che la tua preoccupazione ostacola se stessa a tal punto che non spira fuori [di bocca]."
Paradiso,4,19,"Tu argomenti: “Se ‘l buon voler dura, la violenza altrui per qual ragione di meritar mi scema la misura?”.","Tu argomenti [in questo modo]: “Se la buona volontà perdura, per quale motivo la violenza altrui mi fa diminuire la misura del merito?”."
Paradiso,4,22,"Ancor di dubitar ti dà cagione parer tornarsi l’anime a le stelle, secondo la sentenza di Platone.","Ancora ti dà motivo di dubitare il fatto che le anime sembrano tornare alle stelle, secondo l’affermazione di Platone."
Paradiso,4,25,Queste son le question che nel tuo velle pontano igualmente; e però pria tratterò quella che più ha di felle.,"Queste sono le questioni che premono con uguale forza sulla tua volontà, perciò tratterò prima quella che contiene più veleno [nei confronti della dottrina cristiana]."
Paradiso,4,28,"D’i Serafin colui che più s’india, Moisè, Samuel, e quel Giovanni che prender vuoli, io dico, non Maria,","Quello dei Serafini che sta più vicino a Dio, Mosè, Samuele e quello dei due Giovanni che vuoi prendere, io dico, non [esclusa nemmeno] la Vergine Maria,"
Paradiso,4,31,"non hanno in altro cielo i loro scanni che questi spirti che mo t’appariro, né hanno a l’esser lor più o meno anni;","non hanno le loro sedi in un cielo diverso da quello di questi spiriti che or ora ti sono apparsi, né in questa loro beatitudine restano un numero maggiore o minore di anni;"
Paradiso,4,34,"ma tutti fanno bello il primo giro, e differentemente han dolce vita per sentir più e men l’etterno spiro.","ma tutti abbelliscono [con la loro presenza] il primo cielo e godono della loro vita beata in misura diversa, secondo la loro capacità di sentire più o meno intensamente [l’ardore di carità che] lo Spirito Santo [desta in loro]."
Paradiso,4,37,"Qui si mostraro, non perché sortita sia questa spera lor, ma per far segno de la celestial c’ha men salita.","Qui esse si mostrarono, non perché sia data loro in sorte questa sfera, ma per dare a te un segno concreto della sfera celeste che ha meno salita ."
Paradiso,4,40,"Così parlar conviensi al vostro ingegno, però che solo da sensato apprende ciò che fa poscia d’intelletto degno.","Così conviene parlare al vostro ingegno, perché soltanto dai segni sensibili esso apprende ciò che poi fa degno di [conoscenza per] l’intelletto."
Paradiso,4,43,"Per questo la Scrittura condescende a vostra facultate, e piedi e mano attribuisce a Dio, e altro intende;","Per questo scopo la Sacra Scrittura si adatta alle vostre capacità intellettuali, e attribuisce a Dio piedi e mani, e intende altro ;"
Paradiso,4,46,"e Santa Chiesa con aspetto umano Gabriel e Michel vi rappresenta, e l’altro che Tobia rifece sano.","e la Santa Chiesa vi rappresenta con l’aspetto umano l’arcangelo Gabriele e Michele, e quell’altro che guarì Tobia."
Paradiso,4,49,"Quel che Timeo de l’anime argomenta non è simile a ciò che qui si vede, però che, come dice, par che senta.","Quello che nel Timeo Platone afferma sulle anime non corrisponde a ciò che qui si vede, poiché pare che egli intenda [letteralmente] quel che dice."
Paradiso,4,52,"Dice che l’alma a la sua stella riede, credendo quella quindi esser decisa quando natura per forma la diede;",Dice che l’anima ritorna alla sua stella e crede che essa sia stata strappata da qui quando la natura la diede [ad un corpo] come forma [vitale].
Paradiso,4,55,"e forse sua sentenza è d’altra guisa che la voce non suona, ed esser puote con intenzion da non esser derisa.",Ma forse la sua affermazione è diversa da quello che le parole dicono e può contendere un’idea niente affatto ridicola.
Paradiso,4,58,"S’elli intende tornare a queste ruote l’onor de la influenza e ‘l biasmo, forse in alcun vero suo arco percuote.","Se egli intende che a queste ruote [dei cieli] vanno fatti risalire il merito e il demerito degli influssi [buoni o cattivi degli astri sugli uomini], forse il suo arco colpisce in parte la verità."
Paradiso,4,61,"Questo principio, male inteso, torse già tutto il mondo quasi, sì che Giove, Mercurio e Marte a nominar trascorse.","Questa dottrina [degli influssi astrali], male interpretata, un tempo fece errare quasi tutto il mondo, tanto che giunse all’eccesso d’indicare i pianeti con il nome di Giove, di Mercurio e di Marte."
Paradiso,4,64,"L’altra dubitazion che ti commove ha men velen, però che sua malizia non ti poria menar da me altrove.","L’altro dubbio che ti turba ha meno veleno, perché la sua malizia non ti potrebbe condurre lontano da me."
Paradiso,4,67,"Parere ingiusta la nostra giustizia ne li occhi d’i mortali, è argomento di fede e non d’eretica nequizia.","Il fatto che la giustizia divina appaia ingiusta agli occhi dei mortali, è un argomento [a favore] della fede e non [una dimostrazione] delle maligne affermazioni degli eretici."
Paradiso,4,70,"Ma perché puote vostro accorgimento ben penetrare a questa veritate, come disiri, ti farò contento.","Ma, poiché il vostro intelletto può ben penetrare in questa verità, come desideri, ti farò contento."
Paradiso,4,73,"Se violenza è quando quel che pate niente conferisce a quel che sforza, non fuor quest’alme per essa scusate;","Se la vera violenza si ha soltanto quando colui che la subisce non favorisce in alcun modo colui che gliela infligge, queste anime non furono scusate per la violenza subita;"
Paradiso,4,76,"ché volontà, se non vuol, non s’ammorza, ma fa come natura face in foco, se mille volte violenza il torza.","perché la volontà, se non vuole, non si smorza, ma fa come la natura fa nel fuoco, anche se per mille volte la violenza cerca di piegarlo verso il basso."
Paradiso,4,79,"Per che, s’ella si piega assai o poco, segue la forza; e così queste fero possendo rifuggir nel santo loco.","Perciò, se ella si piega molto o poco, segue la forza. Così fecero queste anime, pur potendo fuggire nuovamente nel santo luogo ."
Paradiso,4,82,"Se fosse stato lor volere intero, come tenne Lorenzo in su la grada, e fece Muzio a la sua man severo,","La loro volontà, se fosse stato salda, come quella che tenne Lorenzo sulla graticola e quella che fece Muzio Scevola severo verso la sua mano,"
Paradiso,4,85,"così l’avria ripinte per la strada ond’eran tratte, come fuoro sciolte; ma così salda voglia è troppo rada.","le avrebbe risospinte per la strada [del chiostro] da cui erano state strappate, non appena erano libere [dalla minaccia della violenza]. Ma una volontà così salda [e inflessibile] è troppo rara."
Paradiso,4,88,"E per queste parole, se ricolte l’hai come dei, è l’argomento casso che t’avria fatto noia ancor più volte.","Da queste parole, se le hai ascoltate bene come dovevi, è cassato l’argomento che ti avrebbe angustiato anche in futuro."
Paradiso,4,91,"Ma or ti s’attraversa un altro passo dinanzi a li occhi, tal che per te stesso non usciresti: pria saresti lasso.","Ma ora dinanzi agli occhi ti si pone di traverso una tale difficoltà, che con le tue sole forze non ne usciresti: prima ti stancheresti."
Paradiso,4,94,"Io t’ho per certo ne la mente messo ch’alma beata non poria mentire, però ch’è sempre al primo vero appresso;","Io ti ho già messo nella mente come cosa certa che l’anima beata non potrebbe mentire, poiché è sempre vicina alla verità prima ."
Paradiso,4,97,e poi potesti da Piccarda udire che l’affezion del vel Costanza tenne; sì ch’ella par qui meco contradire.,E poi da Piccarda hai potuto udire che Costanza mantenne [saldo nel cuore] l’affetto per il velo monacale; così che pare che ella qui contraddica le mie parole.
Paradiso,4,100,"Molte fiate già, frate, addivenne che, per fuggir periglio, contra grato si fé di quel che far non si convenne;","Molte volte, o fratello, è già accaduto che, per fuggire un pericolo, si fece contro voglia quello che non conveniva fare."
Paradiso,4,103,"come Almeone, che, di ciò pregato dal padre suo, la propria madre spense, per non perder pietà, si fé spietato.","Come Almeone, che, pregato da suo padre, uccise la propria madre: per non venire meno alla pietà [verso il padre], si fece spietato [con la madre]."
Paradiso,4,106,"A questo punto voglio che tu pense che la forza al voler si mischia, e fanno sì che scusar non si posson l’offense.","A questo punto voglio che tu pensi che la violenza [di chi la infligge] si mischia alla volontà [di chi la subisce], e fanno sì che le offese [a Dio] non si possano scusare."
Paradiso,4,109,"Voglia assoluta non consente al danno; ma consentevi in tanto in quanto teme, se si ritrae, cadere in più affanno.","La volontà assoluta non acconsente al danno ; ma vi acconsente in tanto in quanto, se resiste, teme di cadere in un affanno maggiore."
Paradiso,4,112,"Però, quando Piccarda quello spreme, de la voglia assoluta intende, e io de l’altra; sì che ver diciamo insieme”.","Perciò, quando Piccarda si espresse come hai udito, parlava della volontà assoluta, invece io [parlavo] dell’altra; così che entrambi diciamo la verità»."
Paradiso,4,115,Cotal fu l’ondeggiar del santo rio ch’uscì del fonte ond’ogne ver deriva; tal puose in pace uno e altro disio.,"Tale fu il fluire del santo ragionamento [di Beatrice], che uscì dal fonte da cui deriva ogni verità . Esso pose in pace l’uno e l’altro desiderio [che provavo]."
Paradiso,4,118,"“O amanza del primo amante, o diva”, diss’io appresso, “il cui parlar m’inonda e scalda sì, che più e più m’avviva,","«O donna amata dal primo amante , o divina» io dissi di séguito, «il cui parlare m’inonda e mi riscalda a tal punto, che mi ravviva sempre di più,"
Paradiso,4,121,"non è l’affezion mia tanto profonda, che basti a render voi grazia per grazia; ma quei che vede e puote a ciò risponda.","il mio affetto non è tanto profondo, che basti a rendere a voi grazia per grazia . Ma colui che vede e può [tutto] vi dia la giusta ricompensa."
Paradiso,4,124,"Io veggio ben che già mai non si sazia nostro intelletto, se ‘l ver non lo illustra di fuor dal qual nessun vero si spazia.","Io vedo bene che il nostro intelletto non si sazia mai, se non lo illumina la verità divina, fuori della quale non esiste alcun’altra verità."
Paradiso,4,127,"Posasi in esso, come fera in lustra, tosto che giunto l’ha; e giugner puollo: se non, ciascun disio sarebbe frustra.","Si riposa in essa, come una fiera [si riposa] nel suo covile, non appena l’ha raggiunta. E la può raggiungere. Se non [la raggiungesse], ciascun desiderio sarebbe vano."
Paradiso,4,130,"Nasce per quello, a guisa di rampollo, a piè del vero il dubbio; ed è natura ch’al sommo pinge noi di collo in collo.","Per questo motivo il dubbio nasce, come un figlio, ai piedi della verità. Ed è la nostra natura [di esseri razionali] che ci spinge di colle in colle fino alla sommità ."
Paradiso,4,133,"Questo m’invita, questo m’assicura con reverenza, donna, a dimandarvi d’un’altra verità che m’è oscura.","Questo fatto, o donna, m’invita, questo fatto m’incoraggia con riverenza a domandarvi di un’altra verità che mi è oscura."
Paradiso,4,136,"Io vo’ saper se l’uom può sodisfarvi ai voti manchi sì con altri beni, ch’a la vostra statera non sien parvi”.","Io voglio sapere se l’uomo può soddisfare ai voti manchevoli con altri beni, che alla vostra bilancia non siano inferiori.»"
Paradiso,4,139,"Beatrice mi guardò con li occhi pieni di faville d’amor così divini, che, vinta, mia virtute diè le reni,","Beatrice mi guardò con gli occhi pieni di faville di amore [e] così divini, che, vinta, la mia capacità visiva si volse altrove,"
Paradiso,4,142,e quasi mi perdei con li occhi chini.,e quasi mi smarrii con gli occhi chinati [verso terra].
Paradiso,6,1,"“Poscia che Costantin l’aquila volse contr’al corso del ciel, ch’ella seguio dietro a l’antico che Lavina tolse,","«Dopo che Costantino volse l’aquila imperiale contro il corso del cielo , che essa aveva seguiìto dietro l’antico , che sposò Lavinia,"
Paradiso,6,4,"cento e cent’anni e più l’uccel di Dio ne lo stremo d’Europa si ritenne, vicino a’ monti de’ quai prima uscìo;","per più di duecento anni l’uccello di Dio rimase nella parte estrema dell’Europa, vicino ai monti, dai quali in origine uscì."
Paradiso,6,7,"e sotto l’ombra de le sacre penne governò ‘l mondo lì di mano in mano, e, sì cangiando, in su la mia pervenne.","E sotto l’ombra delle sacre penne di lì governò il mondo, passando di mano in mano e, cambiando così, giunse nella mia mano."
Paradiso,6,10,"Cesare fui e son Iustiniano, che, per voler del primo amor ch’i’ sento, d’entro le leggi trassi il troppo e ‘l vano.","Fui Cesare e son Giustiniano. E, per volere del primo amore che io sento, tolsi dalle leggi il troppo ed il vano."
Paradiso,6,13,"E prima ch’io a l’ovra fossi attento, una natura in Cristo esser, non piùe, credea, e di tal fede era contento;","Prima che all’opera [legislativa] fossi intento, credevo che in Cristo ci fosse un’unica natura, non di più, e di questa fede ero contento."
Paradiso,6,16,"ma ‘l benedetto Agapito, che fue sommo pastore, a la fede sincera mi dirizzò con le parole sue.","Ma il benedetto Agàpito, che fu sommo pastore , con le sue parole mi raddrizzò verso la vera fede."
Paradiso,6,19,"Io li credetti; e ciò che ‘n sua fede era, vegg’io or chiaro sì, come tu vedi ogni contradizione e falsa e vera.","Io gli credetti. E, ciò che era nella sua fede, io vedo ora così chiaro, come si vede che ogni contraddizione ha un termine falso e l’altro vero."
Paradiso,6,22,"Tosto che con la Chiesa mossi i piedi, a Dio per grazia piacque di spirarmi l’alto lavoro, e tutto ‘n lui mi diedi;","Non appena mossi i piedi con la Chiesa [nella vera fede], a Dio per grazia piacque d’ispirarmi il grande lavoro, e mi dedicai tutto ad esso."
Paradiso,6,25,"e al mio Belisar commendai l’armi, cui la destra del ciel fu sì congiunta, che segno fu ch’i’ dovessi posarmi.","Affidai le armi a Belisario, al quale il favore del cielo fu così congiunto, che fu segno che io dovessi distogliermi [da quel compito]."
Paradiso,6,28,"Or qui a la question prima s’appunta la mia risposta; ma sua condizione mi stringe a seguitare alcuna giunta,","Ora qui, alla prima domanda, si conclude la mia risposta. Ma la natura di essa mi costringe a far seguire qualche aggiunta,"
Paradiso,6,31,perché tu veggi con quanta ragione si move contr’al sacrosanto segno e chi ‘l s’appropria e chi a lui s’oppone.,"affinché tu veda con quanta ragione si muovano contro il sacrosanto segno [dell’impero] sia il ghibellino, che se ne appropria [per interessi di parte], sia il guelfo, che si oppone ad esso."
Paradiso,6,34,Vedi quanta virtù l’ha fatto degno di reverenza; e cominciò da l’ora che Pallante morì per darli regno.,"Considera quanto valore [degli antichi romani] l’ha reso degno di rispetto, a cominciare dal momento in cui Pallante morì per dargli il regno."
Paradiso,6,37,"Tu sai ch’el fece in Alba sua dimora per trecento anni e oltre, infino al fine che i tre a’ tre pugnar per lui ancora.","Tu sai che esso fece ad Albalonga la sua dimora per trecento anni ed oltre, finché i tre [albani] e i tre [romani] combatterono ancora per esso."
Paradiso,6,40,"E sai ch’el fé dal mal de le Sabine al dolor di Lucrezia in sette regi, vincendo intorno le genti vicine.","E tu sai che cosa fece, dal rapimento delle sabine al doloroso oltraggio di Lucrezia , ad opera dei sette re, che vinsero tutt’intorno le genti vicine."
Paradiso,6,43,"Sai quel ch’el fé portato da li egregi Romani incontro a Brenno, incontro a Pirro, incontro a li altri principi e collegi;","Sai quel che fece, [quando fu] portato dai grandissimi romani [nelle guerre] contro Brenno, contro Pirro, contro gli altri prìncipi e contro i governi collegiali ."
Paradiso,6,46,"onde Torquato e Quinzio, che dal cirro negletto fu nomato, i Deci e ‘ Fabi ebber la fama che volontier mirro.","Per queste [guerre] Manlio Torquato e Lucio Quinzio, che dai riccioli trascurati fu chiamato Cincinnato, i Decii ed i Fabii ebbero la fama, che io volentieri onoro."
Paradiso,6,49,"Esso atterrò l’orgoglio de li Aràbi che di retro ad Annibale passaro l’alpestre rocce, Po, di che tu labi.","Esso atterrò l’orgoglio degli arabi , che dietro ad Annibale passarono le Alpi, dalle quali, o Po, tu discendi."
Paradiso,6,52,Sott’esso giovanetti triunfaro Scipïone e Pompeo; e a quel colle sotto ‘l qual tu nascesti parve amaro.,"Sotto di esso, ancor giovanetti, ottennero il trionfo [militare] Scipione l’Africano e Pompeo Magno; e a quel colle [di Fiesole], sotto il quale tu nascesti, esso apparve amaro ."
Paradiso,6,55,"Poi, presso al tempo che tutto ‘l ciel volle redur lo mondo a suo modo sereno, Cesare per voler di Roma il tolle.","Poi, avvicinandosi il tempo in cui il cielo volle ricondurre tutto il mondo ad una pace simile alla sua, Cesare lo impugnò per volere di Roma."
Paradiso,6,58,"E quel che fé da Varo infino a Reno, Isara vide ed Era e vide Senna e ogne valle onde Rodano è pieno.","E quel, che esso fece dal Varo fino al Reno [nelle mani di Cesare], videro l’Isère, la Loira e la Senna e ogni valle, delle cui acque il Rodano è pieno."
Paradiso,6,61,"Quel che fé poi ch’elli uscì di Ravenna e saltò Rubicon, fu di tal volo, che nol seguiteria lingua né penna.","Quel che fece, dopo che [con Cesare] uscì da Ravenna e passò il Rubicone, fu opera così vasta ed estesa, che non la seguirebbero né la lingua né la penna."
Paradiso,6,64,"Inver’ la Spagna rivolse lo stuolo, poi ver’ Durazzo, e Farsalia percosse sì ch’al Nil caldo si sentì del duolo.","Esso rivolse l’esercito [di Cesare] verso la Spagna, poi verso Durazzo e colpì così duramente a Fàrsalo, che [persino] sul caldo Nilo si sentì del dolore ."
Paradiso,6,67,"Antandro e Simeonta, onde si mosse, rivide e là dov’Ettore si cuba; e mal per Tolomeo poscia si scosse.","Esso rivide [la città di] Antandro e il [fiume] Simeonta, da dove [con Enea] si mosse, e il luogo in cui Ettore giace [sepolto]. E poi si scosse con danno di Tolomeo [che perse il regno d’Egitto]."
Paradiso,6,70,"Da indi scese folgorando a Iuba; onde si volse nel vostro occidente, ove sentia la pompeana tuba.","Dall’Egitto scese veloce come una folgore su Giuba [re della Mauritania], quindi volse nel vostro occidente, dove sentiva la tromba di guerra dei pompeiani."
Paradiso,6,73,"Di quel che fé col baiulo seguente, Bruto con Cassio ne l’inferno latra, e Modena e Perugia fu dolente.","Di quel, che fece con l’imperatore seguente , Bruto è testimone con Cassio all’inferno, e Modena e Perugia furono dolenti."
Paradiso,6,76,"Piangene ancor la trista Cleopatra, che, fuggendoli innanzi, dal colubro la morte prese subitana e atra.","Ne piange ancora la trista Cleopatra, che, fuggendogli davanti, prese la morte immediata e atroce dal serpente velenoso."
Paradiso,6,79,"Con costui corse infino al lito rubro; con costui puose il mondo in tanta pace, che fu serrato a Giano il suo delubro.","Con costui corse fino al Mar Rosso; con costui pose il mondo in tanta pace, che fu chiuso il tempio di Giano."
Paradiso,6,82,"Ma ciò che ‘l segno che parlar mi face fatto avea prima e poi era fatturo per lo regno mortal ch’a lui soggiace,","Ma ciò che il segno, che mi fa parlare, aveva fatto prima e che avrebbe fatto poi per la società umana, che è sottoposta ad esso,"
Paradiso,6,85,"diventa in apparenza poco e scuro, se in mano al terzo Cesare si mira con occhio chiaro e con affetto puro;","appare di poco conto e oscuro , se si guarda con l’occhio chiaro e con il cuore libero [da passioni ciò che fece] in mano al terzo imperatore ,"
Paradiso,6,88,"ché la viva giustizia che mi spira, li concedette, in mano a quel ch’i’ dico, gloria di far vendetta a la sua ira.","perché la giustizia [sempre] viva, che m’ispira, gli concesse, in mano a quel che io dico , la gloria di fare [giusta] vendetta alla sua ira [per il peccato originale]."
Paradiso,6,91,Or qui t’ammira in ciò ch’io ti replìco: poscia con Tito a far vendetta corse de la vendetta del peccato antico.,"Ora qui meravìgliati di ciò che ripeto: dopo, con Tito, corse a far [giusta] vendetta della vendetta del peccato antico."
Paradiso,6,94,"E quando il dente longobardo morse la Santa Chiesa, sotto le sue ali Carlo Magno, vincendo, la soccorse.","E, quando il dente longobardo morse la santa Chiesa, sotto le sue ali Carlo Magno vincendo la soccorse."
Paradiso,6,97,"Omai puoi giudicar di quei cotali ch’io accusai di sopra e di lor falli, che son cagion di tutti vostri mali.","Ormai puoi giudicare di quelli, che io accusai più sopra, e dei loro errori, che sono la causa di tutti i vostri mali."
Paradiso,6,100,"L’uno al pubblico segno i gigli gialli oppone, e l’altro appropria quello a parte, sì ch’è forte a veder chi più si falli.","I guelfi oppongono i gigli gialli [di Francia] al simbolo dell’impero; i ghibellini si appropriano di quel simbolo [per farne un simbolo] di partito, così che è difficile vedere chi sbaglia di più."
Paradiso,6,103,"Faccian li Ghibellin, faccian lor arte sott’altro segno; ché mal segue quello sempre chi la giustizia e lui diparte;","Facciano i ghibellini, facciano la loro attività [politica] sotto un altro segno, perché segue sempre male quel segno colui che lo separa dalla giustizia."
Paradiso,6,106,"e non l’abbatta esto Carlo novello coi Guelfi suoi, ma tema de li artigli ch’a più alto leon trasser lo vello.","E non l’abbatta questo nuovo re Carlo II d’Angiò con i suoi guelfi, ma abbia timore degli artigli, che tolsero l’orgoglio a leoni più potenti."
Paradiso,6,109,"Molte fiate già pianser li figli per la colpa del padre, e non si creda che Dio trasmuti l’arme per suoi gigli!","Molte volte già piansero i figli per la colpa del padre, e non si creda che Dio cambi le armi con i suoi gigli!"
Paradiso,6,112,Questa picciola stella si correda di buoni spirti che son stati attivi perché onore e fama li succeda:,"Questa piccola stella si adorna dei buoni spiriti, che sono stati attivi e che perciò hanno lasciato onore e fama sulla terra."
Paradiso,6,115,"e quando li disiri poggian quivi, sì disviando, pur convien che i raggi del vero amore in sù poggin men vivi.","Quando i desideri poggiano qui, deviando così [da Dio], allora i raggi del vero amore devono rivolgersi meno intensi verso l’alto."
Paradiso,6,118,"Ma nel commensurar d’i nostri gaggi col merto è parte di nostra letizia, perché non li vedem minor né maggi.","Ma una parte della nostra letizia consiste nel veder commisurate le ricompense con il merito, perché non le vediamo né minori né maggiori."
Paradiso,6,121,"Quindi addolcisce la viva giustizia in noi l’affetto sì, che non si puote torcer già mai ad alcuna nequizia.","Così la viva giustizia [di Dio] addolcisce il desiderio [di beatitudine], tanto che non può mai essere volto ad alcun atteggiamento d’invidia."
Paradiso,6,124,Diverse voci fanno dolci note; così diversi scanni in nostra vita rendon dolce armonia tra queste rote.,"Voci diverse fanno dolci note, così diversi gradi [di beatitudine] nella nostra condizione producono una dolce armonia tra questi cieli."
Paradiso,6,127,"E dentro a la presente margarita luce la luce di Romeo, di cui fu l’ovra grande e bella mal gradita.","E dentro questa margherita risplende la luce di Romeo di Villanova, del quale l’opera grande e bella fu mal gradita."
Paradiso,6,130,Ma i Provenzai che fecer contra lui non hanno riso; e però mal cammina qual si fa danno del ben fare altrui.,"Ma i baroni di Provenza, che operarono contro di lui [calunniandolo], non hanno riso, [poiché caddero sotto gli angioini]. Perciò cammina male chi considera dannoso [per sé] il ben fare degli altri."
Paradiso,6,133,"Quattro figlie ebbe, e ciascuna reina, Ramondo Beringhiere, e ciò li fece Romeo, persona umìle e peregrina.","Quattro figlie ebbe [il conte] Raimondo Berengario, e ciascuna divenne regina. Ciò gli fece Romeo, persona umile e straniera."
Paradiso,6,136,"E poi il mosser le parole biece a dimandar ragione a questo giusto, che li assegnò sette e cinque per diece,","E poi le parole ingiuste [dei cortigiani invidiosi] lo spinsero a chiedere i conti a questo giusto, che gli consegnò sette più cinque al posto di dieci."
Paradiso,6,139,"indi partissi povero e vetusto; e se ‘l mondo sapesse il cor ch’elli ebbe mendicando sua vita a frusto a frusto,","Quindi se ne partì povero e vecchio. E, se il mondo sapesse la forza d’animo che egli ebbe nel mendicare la sua vita a tozzo a tozzo,"
Paradiso,6,142,"assai lo loda, e più lo loderebbe”.","molto lo loda, e di più lo loderebbe.»"
Paradiso,8,1,"Solea creder lo mondo in suo periclo che la bella Ciprigna il folle amore raggiasse, volta nel terzo epiciclo;","Il mondo soleva credere con suo pericolo che la bella ciprigna irraggiasse il folle amore [dei sensi], girando nel terzo epiciclo ."
Paradiso,8,4,per che non pur a lei faceano onore di sacrificio e di votivo grido le genti antiche ne l’antico errore;,"Perciò le genti antiche [avvolte] nell’antico errore non tributavano soltanto a lei l’onore di sacrifici e di preghiere votive,"
Paradiso,8,7,"ma Dione onoravano e Cupido, quella per madre sua, questo per figlio, e dicean ch’el sedette in grembo a Dido;","ma onoravano anche Dióne e Cupìdo, quella come sua madre, questo come figlio. Dicevano che egli sedette in grembo a Didone;"
Paradiso,8,10,e da costei ond’io principio piglio pigliavano il vocabol de la stella che ‘l sol vagheggia or da coppa or da ciglio.,"e da costei, dalla quale io faccio iniziare [il mio canto], prendevano il nome della stella, che il sole vagheggia [standole] ora dietro ora davanti ."
Paradiso,8,13,Io non m’accorsi del salire in ella; ma d’esservi entro mi fé assai fede la donna mia ch’i’ vidi far più bella.,"Io non mi accorsi di salire in essa, ma d’esserci dentro mi fece assai fede la mia donna, che io vidi farsi più bella."
Paradiso,8,16,"E come in fiamma favilla si vede, e come in voce voce si discerne, quand’una è ferma e altra va e riede,","E, come in una fiamma si vede una scintilla e come in una voce si distingue la [seconda] voce, quando una è ferma e l’altra si alza e si abbassa [di nota],"
Paradiso,8,19,"vid’io in essa luce altre lucerne muoversi in giro più e men correnti, al modo, credo, di lor viste interne.","così io vidi in quella luce [di Venere] altre luci muoversi in una danza circolare, correndo [chi] più e [chi] meno, secondo – io credo – la loro visione interiore [di Dio]."
Paradiso,8,22,"Di fredda nube non disceser venti, o visibili o no, tanto festini, che non paressero impediti e lenti","Da una nuvola fredda non discesero vènti, visibili o invisibili, tanto rapidi, che non apparissero impediti e lenti"
Paradiso,8,25,"a chi avesse quei lumi divini veduti a noi venir, lasciando il giro pria cominciato in li alti Serafini;","a chi avesse visto quelle luci divine venire a noi, interrompendo la danza circolare prima iniziata nel cielo dei Serafini ."
Paradiso,8,28,"e dentro a quei che più innanzi appariro sonava ‘Osanna’ sì, che unque poi di riudir non fui sanza disiro.","Dentro a quelle luci, che apparvero per prime, risuonava «Osanna!», così che poi non fui mai senza il desiderio di riudirlo."
Paradiso,8,31,"Indi si fece l’un più presso a noi e solo incominciò: “Tutti sem presti al tuo piacer, perché di noi ti gioi.","Quindi una luce si fece più vicina a noi e cominciò [a parlare] da sola: «Siamo tutti pronti a compiacerti, affinché tu gioisca di noi."
Paradiso,8,34,"Noi ci volgiam coi principi celesti d’un giro e d’un girare e d’una sete, ai quali tu del mondo già dicesti:","Noi ci muoviamo con i Principati in un unico giro, in un unico ritmo e in un’unica sete [di Dio]. Ad essi tu [quand’eri] nel mondo ti rivolgesti dicendo:"
Paradiso,8,37,"‘Voi che ‘ntendendo il terzo ciel movete’; e sem sì pien d’amor, che, per piacerti, non fia men dolce un poco di quiete”.","O voi, che con la sola forza dell’intelletto muovete il terzo cielo . E siamo così pieni d’amore, che, per compiacerti, non sarà meno dolce un po’ di quiete»."
Paradiso,8,40,"Poscia che li occhi miei si fuoro offerti a la mia donna reverenti, ed essa fatti li avea di sé contenti e certi,","Dopo che i miei occhi si volsero riverenti alla mia donna ed ella li fece contenti e sicuri della sua approvazione,"
Paradiso,8,43,"rivolsersi a la luce che promessa tanto s’avea, e “Deh, chi siete?” fue la voce mia di grande affetto impressa.","si rivolsero alla luce, che si era tanto promessa, e: «Deh, chi siete?» disse la mia voce, improntata a grande affetto."
Paradiso,8,46,"E quanta e quale vid’io lei far piùe per allegrezza nova che s’accrebbe, quando parlai, a l’allegrezze sue!","Io vidi l’anima farsi più grande e più splendente per la nuova allegrezza che si aggiunse alla sua allegrezza, quando parlai!"
Paradiso,8,49,"Così fatta, mi disse: “Il mondo m’ebbe giù poco tempo; e se più fosse stato, molto sarà di mal, che non sarebbe.","Così divenuta, mi disse: «Il mondo mi ebbe giù per poco tempo; e, se questo tempo fosse stato maggiore, molto male non ci sarebbe."
Paradiso,8,52,La mia letizia mi ti tien celato che mi raggia dintorno e mi nasconde quasi animal di sua seta fasciato.,La mia letizia mi tiene celato a te: m’irraggia intorno e mi nasconde come il baco da seta fasciato dal bozzolo.
Paradiso,8,55,"Assai m’amasti, e avesti ben onde; che s’io fossi giù stato, io ti mostrava di mio amor più oltre che le fronde.","Mi amasti molto, e ne avesti bene il motivo, perché, se fossi stato giù [più a lungo], io ti mostravo del mio amore ben più che le foglie ."
Paradiso,8,58,"Quella sinistra riva che si lava di Rodano poi ch’è misto con Sorga, per suo segnore a tempo m’aspettava,","Quella riva sinistra, che è bagnata dal Rodano dopo che si è mescolato con la Sorga , mi aspettava a suo tempo come signore."
Paradiso,8,61,e quel corno d’Ausonia che s’imborga di Bari e di Gaeta e di Catona da ove Tronto e Verde in mare sgorga.,"[Mi aspettava pure] quel corno d’Italia , che ha come città estreme Bari, Gaeta e Catona, e [che incomincia] dai punti in cui il Tronto e il Verde sfociano in mare."
Paradiso,8,64,Fulgeami già in fronte la corona di quella terra che ‘l Danubio riga poi che le ripe tedesche abbandona.,"Mi rifulgeva già sulla fronte la corona di quella terra, che il Danubio riga dopo che abbandona le rive tedesche ."
Paradiso,8,67,"E la bella Trinacria, che caliga tra Pachino e Peloro, sopra ‘l golfo che riceve da Euro maggior briga,","E la bella Sicilia, che è coperta di caligine tra capo Passero e capo Faro, sopra il golfo [di Catania] che riceve da Euro la briga maggiore,"
Paradiso,8,70,"non per Tifeo ma per nascente solfo, attesi avrebbe li suoi regi ancora, nati per me di Carlo e di Ridolfo,","non a causa del [gigante] Tifèo ma a causa dello zolfo nascente, avrebbe atteso ancora i suoi re, discendenti attraverso di me da Carlo I d’Angiò e da Rodolfo d’Asburgo,"
Paradiso,8,73,"se mala segnoria, che sempre accora li popoli suggetti, non avesse mosso Palermo a gridar: “Mora, mora!”.","se il mal governo [degli angioini], che sempre addolora i popoli soggetti, non avesse spinto Palermo a gridare: “Muoiano, muoiano [i francesi] !”."
Paradiso,8,76,"E se mio frate questo antivedesse, l’avara povertà di Catalogna già fuggeria, perché non li offendesse;","E, se mio fratello Roberto prevedesse [le conseguenze del malgoverno], fin d’ora fuggirebbe l’avara povertà della Catalogna , affinché non lo danneggiasse."
Paradiso,8,79,"ché veramente proveder bisogna per lui, o per altrui, sì ch’a sua barca carcata più d’incarco non si pogna.","E veramente bisogna che da parte sua o da parte di altri si provveda così, che sulla sua barca già caricata [di tasse e di odio] non si ponga più altro carico."
Paradiso,8,82,"La sua natura, che di larga parca discese, avria mestier di tal milizia che non curasse di mettere in arca”.","La sua natura, che da antenati liberali discese avara, avrebbe bisogno di funzionari tali, che non si preoccupassero di ammassare ricchezze»."
Paradiso,8,85,"“Però ch’i’ credo che l’alta letizia che ‘l tuo parlar m’infonde, segnor mio, là ‘ve ogne ben si termina e s’inizia,","«Poiché io credo che la grande letizia, che le tue parole m’infondono, o signore, là dove ogni bene termina ed inizia ,"
Paradiso,8,88,"per te si veggia come la vegg’io, grata m’è più; e anco quest’ho caro perché ‘l discerni rimirando in Dio.","sia vista da te come la vedo io, essa mi è più gradita. Ed anche questo ho caro, che tu vedi la mia letizia guardando in Dio."
Paradiso,8,91,"Fatto m’hai lieto, e così mi fa chiaro, poi che, parlando, a dubitar m’hai mosso com’esser può, di dolce seme, amaro”.","Mi hai reso lieto, ed ora allo stesso modo fammi diventar chiaro, poiché con le tue parole mi hai spinto a dubitare, come può nascer da un dolce seme un frutto amaro.»"
Paradiso,8,94,"Questo io a lui; ed elli a me: “S’io posso mostrarti un vero, a quel che tu dimandi terrai lo viso come tien lo dosso.","Io gli dissi queste parole. Ed egli a me: «Se io posso mostrarti una verità, a ciò che tu domandi volgerai il viso come ora volgi le spalle."
Paradiso,8,97,"Lo ben che tutto il regno che tu scandi volge e contenta, fa esser virtute sua provedenza in questi corpi grandi.","Il bene , il quale muove ed appaga tutto il regno che tu stai salendo, fa che la sua Provvidenza sia virtù [attiva] in questi grandi corpi celesti."
Paradiso,8,100,"E non pur le nature provedute sono in la mente ch’è da sé perfetta, ma esse insieme con la lor salute:","E nella mente divina, che è in sé perfetta, non si provvede soltanto alle nature umane, ma ad esse insieme con la loro salvezza."
Paradiso,8,103,"per che quantunque quest’arco saetta disposto cade a proveduto fine, sì come cosa in suo segno diretta.","Perciò tutto quanto è lanciato [sulla terra] da quest’arco cade disposto ad un fine prestabilito, così come la freccia è diretta al bersaglio."
Paradiso,8,106,"Se ciò non fosse, il ciel che tu cammine producerebbe sì li suoi effetti, che non sarebbero arti, ma ruine;","Se ciò non fosse, il cielo che tu cammini produrrebbe i suoi effetti così, che non sarebbero arti, ma rovine."
Paradiso,8,109,"e ciò esser non può, se li ‘ntelletti che muovon queste stelle non son manchi, e manco il primo, che non li ha perfetti.","E ciò non può essere, se gli intelletti che muovono queste stelle non sono manchevoli e [se] non è manchevole il primo, che non li avrebbe creati perfetti."
Paradiso,8,112,"Vuo’ tu che questo ver più ti s’imbianchi?”. E io: “Non già; ché impossibil veggio che la natura, in quel ch’è uopo, stanchi”.","Vuoi tu che questo vero ti sia chiarito di più?». Ed io: «No certamente, perché vedo impossibile che la natura venga meno a ciò che è necessario»."
Paradiso,8,115,"Ond’elli ancora: “Or di’: sarebbe il peggio per l’omo in terra, se non fosse cive?”. “Sì”, rispuos’io; “e qui ragion non cheggio”.","Ed egli ancora: «Ora di’: sarebbe peggio per l’uomo sulla terra, se non vivesse in società?». «Sì» risposi io; «e qui non chiedo spiegazione.»"
Paradiso,8,118,"“E puot’elli esser, se giù non si vive diversamente per diversi offici? Non, se ‘l maestro vostro ben vi scrive”.","«Ed egli potrebbe vivere in società, se giù non si vivesse [operando ] in modo diverso [e svolgendo] funzioni diverse? No, se il vostro maestro scrive correttamente.»"
Paradiso,8,121,Sì venne deducendo infino a quici; poscia conchiuse: “Dunque esser diverse convien di vostri effetti le radici:,Così venne argomentando fino a questo punto; poi concluse: «Dunque è necessario che le radici delle vostre azioni siano diverse.
Paradiso,8,124,"per ch’un nasce Solone e altro Serse, altro Melchisedèch e altro quello che, volando per l’aere, il figlio perse.","Perciò uno nasce Solone e un altro Serse , un altro Melchisedech e un altro quello che , volando per aria, perse il figlio."
Paradiso,8,127,"La circular natura, ch’è suggello a la cera mortal, fa ben sua arte, ma non distingue l’un da l’altro ostello.","La natura [attiva] delle sfere celesti, che imprime, come il sigillo sulla cera, le varie attitudini negli uomini, fa bene la sua opera, ma non distingue una famiglia dall’altra."
Paradiso,8,130,"Quinci addivien ch’Esaù si diparte per seme da Iacòb; e vien Quirino da sì vil padre, che si rende a Marte.","Di qui avviene che fin dal concepimento Esaù si allontani da Giacobbe, e Romolo nasca da un padre così oscuro, che si attribuisce a Marte [la paternità]."
Paradiso,8,133,"Natura generata il suo cammino simil farebbe sempre a’ generanti, se non vincesse il proveder divino.","La natura generata farebbe [quindi] il suo cammino sempre simile ai generanti , se non intervenisse la Provvidenza divina."
Paradiso,8,136,"Or quel che t’era dietro t’è davanti: ma perché sappi che di te mi giova, un corollario voglio che t’ammanti.","Ora ciò che ti era dietro ti è davanti; ma, affinché tu sappia che la tua presenza mi è gradita, voglio aggiungere un corollario."
Paradiso,8,139,"Sempre natura, se fortuna trova discorde a sé, com’ogne altra semente fuor di sua region, fa mala prova.","Sempre la natura, se trova la fortuna discorde da sé, come ogni altro seme [gettato] fuori del terreno adatto, dà cattivi risultati."
Paradiso,8,142,"E se ‘l mondo là giù ponesse mente al fondamento che natura pone, seguendo lui, avria buona la gente.","E, se il mondo laggiù facesse attenzione alle inclinazioni, che la natura pone [in ogni uomo], seguendo tali inclinazioni avrebbe gente capace."
Paradiso,8,145,"Ma voi torcete a la religione tal che fia nato a cignersi la spada, e fate re di tal ch’è da sermone;",Voi invece spingete a farsi religioso chi è nato per cingere la spada e fate sovrano chi è nato per far prediche.
Paradiso,8,148,onde la traccia vostra è fuor di strada”.,Perciò il vostro comportamento è sbagliato».
Paradiso,9,1,"Da poi che Carlo tuo, bella Clemenza, m’ebbe chiarito, mi narrò li ‘nganni che ricever dovea la sua semenza;","Dopo che il Carlo tuo, o bella Clemenza , mi ebbe chiarito il dubbio, mi narrò gli inganni, che dovevano subire i suoi figli."
Paradiso,9,4,ma disse: “Taci e lascia muover li anni”; sì ch’io non posso dir se non che pianto giusto verrà di retro ai vostri danni.,"E disse: «Taci, e lascia passare gli anni»; così che io non posso dire se non che un giusto pianto verrà dietro ai vostri danni."
Paradiso,9,7,E già la vita di quel lume santo rivolta s’era al Sol che la riempie come quel ben ch’a ogne cosa è tanto.,"Ormai l’anima di quel santo lume si era rivolta al sole , che la riempie come quel bene, che è sufficiente a saziare ogni desiderio."
Paradiso,9,10,"Ahi anime ingannate e fatture empie, che da sì fatto ben torcete i cuori, drizzando in vanità le vostre tempie!","Ahi, o anime ingannate e creature empie, che da sì fatto bene distogliete i cuori, drizzando i vostri occhi a cose vane!"
Paradiso,9,13,"Ed ecco un altro di quelli splendori ver’ me si fece, e ‘l suo voler piacermi significava nel chiarir di fori.","Ed ecco un altro di quegli splendori si fece verso di me, e la sua volontà di compiacermi si mostrava nell’apparire più luminoso di fuori."
Paradiso,9,16,"Li occhi di Beatrice, ch’eran fermi sovra me, come pria, di caro assenso al mio disio certificato fermi.","Gli occhi di Beatrice, che erano fissati su di me, come prima [d’incontrare Carlo Martello], mi fecero cenno del suo assenso al mio desiderio di parlargli."
Paradiso,9,19,"“Deh, metti al mio voler tosto compenso, beato spirto”, dissi, “e fammi prova ch’i’ possa in te refletter quel ch’io penso!”.","«Deh, ricompensa sùbito la mia volontà, o spirito beato» dissi, «e dammi la prova che io possa riflettere in te quel che io penso !»"
Paradiso,9,22,"Onde la luce che m’era ancor nova, del suo profondo, ond’ella pria cantava, seguette come a cui di ben far giova:","Perciò la luce, che mi era ancora sconosciuta, dal suo profondo, donde prima cantava «Osanna!», parlò di séguito a me, come colui al quale piace fare il bene:"
Paradiso,9,25,"“In quella parte de la terra prava italica che siede tra Rialto e le fontane di Brenta e di Piava,","«In quella parte della malvagia terra italiana, che si stende tra Rialto e le sorgenti del Brenta e del Piave ,"
Paradiso,9,28,"si leva un colle, e non surge molt’alto, là onde scese già una facella che fece a la contrada un grande assalto.","si alza un colle – e non sorge molto alto –, dal quale già discese una fiaccola di guerra , che fece gravi danni alla contrada."
Paradiso,9,31,"D’una radice nacqui e io ed ella: Cunizza fui chiamata, e qui refulgo perché mi vinse il lume d’esta stella;","Dagli stessi genitori nacqui io e quella fiaccola: Cunizza fui chiamata e qui [su Venere] risplendo, perché mi vinse la luce di questa stella."
Paradiso,9,34,"ma lietamente a me medesma indulgo la cagion di mia sorte, e non mi noia; che parria forse forte al vostro vulgo.","Ma lietamente perdono a me stessa la causa della mia sorte , che non mi dà noia, anche se ciò apparirebbe difficile da capire per i comuni mortali."
Paradiso,9,37,"Di questa luculenta e cara gioia del nostro cielo che più m’è propinqua, grande fama rimase; e pria che moia,","Di questo lucente e prezioso gioiello del nostro cielo, che più mi è vicino , rimase grande fama sulla terra; e, prima che tale fama muoia,"
Paradiso,9,40,"questo centesimo anno ancor s’incinqua: vedi se far si dee l’omo eccellente, sì ch’altra vita la prima relinqua.","questo centesimo anno passerà ancora cinque volte . Considera perciò se l’uomo si deve fare eccellente, così che la prima vita lasci dietro di sé un’altra vita ."
Paradiso,9,43,"E ciò non pensa la turba presente che Tagliamento e Adice richiude, né per esser battuta ancor si pente;","E a ciò non pensa la popolazione attuale, che il Tagliamento e l’Adige racchiudono, né ancora si pente per essere stata colpita da sciagure."
Paradiso,9,46,"ma tosto fia che Padova al palude cangerà l’acqua che Vincenza bagna, per essere al dover le genti crude;","Ma presto succederà che Padova [con il suo sangue] arrosserà l’acqua della palude che bagna Vicenza, perché le sue genti sono restìe al dovere ."
Paradiso,9,49,"e dove Sile e Cagnan s’accompagna, tal signoreggia e va con la testa alta, che già per lui carpir si fa la ragna.","E a Treviso, dove il Sile ed il Cagnano si uniscono, signoreggia e va con la testa alta un tale , e già si stende la rete per prenderlo [e ucciderlo]."
Paradiso,9,52,"Piangerà Feltro ancora la difalta de l’empio suo pastor, che sarà sconcia sì, che per simil non s’entrò in malta.","Feltre piangerà ancora la colpa del suo empio pastore , che sarà tanto sconcia, che nessuno per una colpa simile entrò in prigione."
Paradiso,9,55,"Troppo sarebbe larga la bigoncia che ricevesse il sangue ferrarese, e stanco chi ‘l pesasse a oncia a oncia,","Sarebbe troppo larga la bigoncia, che ricevesse il sangue dei fuorusciti ferraresi e si stancherebbe troppo chi lo volesse pesare ad oncia ad oncia,"
Paradiso,9,58,che donerà questo prete cortese per mostrarsi di parte; e cotai doni conformi fieno al viver del paese.,che questo prete donerà cortesemente per mostrarsi di parte guelfa. E tali doni saranno conformi ai costumi del paese.
Paradiso,9,61,"Sù sono specchi, voi dicete Troni, onde refulge a noi Dio giudicante; sì che questi parlar ne paion buoni”.","Lassù vi sono specchi – voi li chiamate Troni – , dai quali rifulge su di noi Dio giudice, così che queste mie parole appaiono buone»."
Paradiso,9,64,"Qui si tacette; e fecemi sembiante che fosse ad altro volta, per la rota in che si mise com’era davante.","Qui tacque, e mi mostrò di essersi rivolta ad altro, poiché tornò alla danza circolare come prima [di venire a parlarmi]."
Paradiso,9,67,"L’altra letizia, che m’era già nota per cara cosa, mi si fece in vista qual fin balasso in che lo sol percuota.","L’altra [anima] splendente di letizia, che mi era già nota per cosa preziosa, mi si fece agli occhi come un puro balàscio , colpito dal sole."
Paradiso,9,70,"Per letiziar là sù fulgor s’acquista, sì come riso qui; ma giù s’abbuia l’ombra di fuor, come la mente è trista.","Lassù [in cielo] si acquista fulgore se si diventa più lieti, così come si acquista sorriso qui [sulla terra]; ma giù [nell’inferno] l’ombra si oscura di fuori, quando la memoria è trista."
Paradiso,9,73,"“Dio vede tutto, e tuo veder s’inluia”, diss’io, “beato spirto, sì che nulla voglia di sé a te puot’esser fuia.","«Dio vede tutto, e la tua vista si sprofonda in lui» io dissi, «o beato spirito, così che nessun desiderio può essere ladro di sé a te ."
Paradiso,9,76,"Dunque la voce tua, che ‘l ciel trastulla sempre col canto di quei fuochi pii che di sei ali facen la coculla,","Dunque la tua voce, che trastulla sempre il cielo con il canto di quei fuochi pii , che hanno la veste fatta di sei ali,"
Paradiso,9,79,"perché non satisface a’ miei disii? Già non attendere’ io tua dimanda, s’io m’intuassi, come tu t’inmii”.","perché non soddisfa i miei desideri? Io non attenderei ormai la tua domanda, se io penetrassi nei tuoi pensieri, come tu penetri nei miei.»"
Paradiso,9,82,"“La maggior valle in che l’acqua si spanda”, incominciaro allor le sue parole, “fuor di quel mar che la terra inghirlanda,","«La valle più grande , in cui si versa l’acqua» incominciarono allora le sue parole «uscente fuori di quel mare, che circonda la terra ,"
Paradiso,9,85,"tra ‘ discordanti liti contra ‘l sole tanto sen va, che fa meridiano là dove l’orizzonte pria far suole.","tra gli opposti lidi [dell’Europa e dell’Africa] tanto si estende contro il corso del sole , che fa suo meridiano dove prima soleva fare orizzonte."
Paradiso,9,88,"Di quella valle fu’ io litorano tra Ebro e Macra, che per cammin corto parte lo Genovese dal Toscano.","Di quella valle io fui rivierasco tra l’Ebro e la Magra, che per un breve tratto divide il territorio genovese dal toscano."
Paradiso,9,91,"Ad un occaso quasi e ad un orto Buggea siede e la terra ond’io fui, che fé del sangue suo già caldo il porto.","Quasi sullo stesso occidente e oriente del sole si trova Bùgia [in Algeria] e la terra dove io nacqui , che con il suo sangue fece caldo il porto."
Paradiso,9,94,"Folco mi disse quella gente a cui fu noto il nome mio; e questo cielo di me s’imprenta, com’io fe’ di lui;","Folco mi disse quella gente, alla quale fu noto il mio nome; e questo cielo di Venere s’impronta di me, come io m’impronto di lui."
Paradiso,9,97,"ché più non arse la figlia di Belo, noiando e a Sicheo e a Creusa, di me, infin che si convenne al pelo;","E non arse più di me la figlia di Belo addolorando sia Sichèo [il defunto marito] sia Creùsa [la moglie di Enea], finché fu conveniente ai miei capelli giovanili;"
Paradiso,9,100,"né quella Rodopea che delusa fu da Demofoonte, né Alcide quando Iole nel core ebbe rinchiusa.","né quella rodopèa , che fu delusa da Demofoonte; né Ercole, quando ebbe racchiusa nel cuore Iole."
Paradiso,9,103,"Non però qui si pente, ma si ride, non de la colpa, ch’a mente non torna, ma del valor ch’ordinò e provide.","Qui perciò non ci si pente, ma si sorride , non della colpa, che non torna alla memoria, ma della virtù divina, che mise ordine e provvide alle nostre inclinazioni."
Paradiso,9,106,"Qui si rimira ne l’arte ch’addorna cotanto affetto, e discernesi ‘l bene per che ‘l mondo di sù quel di giù torna.","Qui si ammira l’arte divina, che adorna tanto grande effetto , e si discerne il bene, per il quale il mondo di su fa muovere quel di giù."
Paradiso,9,109,"Ma perché tutte le tue voglie piene ten porti che son nate in questa spera, proceder ancor oltre mi convene.","Ma, affinché tu porti via appagati tutti i tuoi desideri, che sono nati in questa sfera, mi conviene procedere ancora oltre."
Paradiso,9,112,"Tu vuo’ saper chi è in questa lumera che qui appresso me così scintilla, come raggio di sole in acqua mera.","Tu vuoi sapere chi è in questa luce, che qui vicino a me scintilla come un raggio di sole in acque limpide."
Paradiso,9,115,"Or sappi che là entro si tranquilla Raab; e a nostr’ordine congiunta, di lei nel sommo grado si sigilla.","Sappi che là dentro gode una pace beata Raab; e, essendo congiunta al nostro coro, questi s’impronta in sommo grado dello splendore di lei."
Paradiso,9,118,"Da questo cielo, in cui l’ombra s’appunta che ‘l vostro mondo face, pria ch’altr’alma del triunfo di Cristo fu assunta.","Da questo cielo [di Venere], su cui termina il cono d’ombra che il vostro mondo proietta, fu assunta prima di ogni altra anima [che fece parte] del trionfo di Cristo."
Paradiso,9,121,"Ben si convenne lei lasciar per palma in alcun cielo de l’alta vittoria che s’acquistò con l’una e l’altra palma,","Fu ben giusto lasciar lei in qualche cielo, come segno della grande vittoria che fu acquistata con la crocifissione,"
Paradiso,9,124,"perch’ella favorò la prima gloria di Iosuè in su la Terra Santa, che poco tocca al papa la memoria.","perché ella favorì la prima gloriosa impresa di Giosuè in Terra Santa, la quale tocca poco la memoria del papa [Bonifacio VIII]."
Paradiso,9,127,"La tua città, che di colui è pianta che pria volse le spalle al suo fattore e di cui è la ‘nvidia tanto pianta,","La tua città , che è pianta di colui che per primo volse le spalle al suo creatore e la cui invidia [verso gli uomini] provoca tanti pianti,"
Paradiso,9,130,"produce e spande il maladetto fiore c’ha disviate le pecore e li agni, però che fatto ha lupo del pastore.","produce e spande il fiore maledetto , che ha fatto deviare le pecore e gli agnelli, perché ha fatto del pastore un lupo."
Paradiso,9,133,"Per questo l’Evangelio e i dottor magni son derelitti, e solo ai Decretali si studia, sì che pare a’ lor vivagni.","Per questo fiore il Vangelo e i Padri della Chiesa sono dimenticati e soltanto sulle Decretali si studia, come appare dai loro margini [annotati e consunti]."
Paradiso,9,136,"A questo intende il papa e ‘ cardinali; non vanno i lor pensieri a Nazarette, là dove Gabriello aperse l’ali.","Ad ottenere questo fiore si applicano il papa e i cardinali: i loro pensieri non vanno a Nazareth, dove l’arcangelo Gabriele aprì le ali."
Paradiso,9,139,"Ma Vaticano e l’altre parti elette di Roma che son state cimitero a la milizia che Pietro seguette,","Ma il Vaticano e le altre parti insigni di Roma, che sono state cimitero per la milizia che seguì Pietro,"
Paradiso,9,142,tosto libere fien de l’avoltero”.,saranno presto liberi dall’adulterio.»
Paradiso,11,1,"O insensata cura de’ mortali, quanto son difettivi silogismi quei che ti fanno in basso batter l’ali!","O insensata preoccupazione dei mortali, quanto sono erronei e falsi ragionamenti quelli che in basso ti fanno battere le ali!"
Paradiso,11,4,"Chi dietro a iura, e chi ad amforismi sen giva, e chi seguendo sacerdozio, e chi regnar per forza o per sofismi,","Chi se ne andava dietro al diritto e chi alla medicina, e chi mirando al sacerdozio, e chi a regnare con la forza o con l’inganno,"
Paradiso,11,7,"e chi rubare, e chi civil negozio, chi nel diletto de la carne involto s’affaticava e chi si dava a l’ozio,","e chi a rubare e chi a cariche pubbliche, chi si affaticava avvolto nei piaceri della carne, e chi si dava all’ozio,"
Paradiso,11,10,"quando, da tutte queste cose sciolto, con Beatrice m’era suso in cielo cotanto gloriosamente accolto.","quando io, sciolto da tutte queste cose, ero con Beatrice su in cielo, accolto in tanta gloria."
Paradiso,11,13,"Poi che ciascuno fu tornato ne lo punto del cerchio in che avanti s’era, fermossi, come a candellier candelo.","Dopo che ciascuno [dei dodici spiriti] fu tornato nel punto del cerchio in cui era prima, si fermò come una candela sul candeliere."
Paradiso,11,16,"E io senti’ dentro a quella lumera che pria m’avea parlato, sorridendo incominciar, faccendosi più mera:","Ed io sentii dentro a quella luce , che mi aveva parlato, incominciare sorridendo, facendosi più lucente:"
Paradiso,11,19,"“Così com’io del suo raggio resplendo, sì, riguardando ne la luce etterna, li tuoi pensieri onde cagioni apprendo","«Come io risplendo del suo raggio, così, guardando nella luce eterna , apprendo da dove tu causi i tuoi pensieri."
Paradiso,11,22,"Tu dubbi, e hai voler che si ricerna in sì aperta e ‘n sì distesa lingua lo dicer mio, ch’al tuo sentir si sterna,","Tu sei dubbioso e desideri che il mio discorso sia ripetuto in forma più chiara e così estesa, che si adatti alla tua capacità d’intendere,"
Paradiso,11,25,"ove dinanzi dissi “U’ ben s’impingua”, e là u’ dissi “Non nacque il secondo”; e qui è uopo che ben si distingua.",dove prima dissi “Ove ben s’impingua” e là dove dissi “Non sorse il secondo”. Qui è opportuno che si facciano distinzioni ben chiare.
Paradiso,11,28,"La provedenza, che governa il mondo con quel consiglio nel quale ogne aspetto creato è vinto pria che vada al fondo,","La Provvidenza – che governa il mondo con quella sapienza nel penetrar la quale la vista [di ogni essere] creato è vinta prima che vada nel fondo –,"
Paradiso,11,31,"però che andasse ver’ lo suo diletto la sposa di colui ch’ad alte grida disposò lei col sangue benedetto,","affinché andasse verso il suo amato la sposa di colui che ad alte grida la sposò sulla croce con il suo sangue benedetto,"
Paradiso,11,34,"in sé sicura e anche a lui più fida, due principi ordinò in suo favore, che quinci e quindi le fosser per guida.","sicura in se stessa ed anche più fedele a Lui, fece sorgere in suo aiuto due prìncipi che, standole ai fianchi, le facessero da guida."
Paradiso,11,37,L’un fu tutto serafico in ardore; l’altro per sapienza in terra fue di cherubica luce uno splendore.,Il primo fu tutto ardente di carità serafica; l’altro per la sapienza fu in terra uno splendore di luce cherùbica.
Paradiso,11,40,"De l’un dirò, però che d’amendue si dice l’un pregiando, qual ch’om prende, perch’ad un fine fur l’opere sue.","Parlerò di uno solo, perché si parla di ambedue, lodandone uno, qualunque dei due si prenda, perché allo stesso fine furono indirizzate le loro opere."
Paradiso,11,43,"Intra Tupino e l’acqua che discende del colle eletto dal beato Ubaldo, fertile costa d’alto monte pende,","Tra il fiume Topino e l’acqua , che discende dal colle scelto dal beato Ubaldo Baldassini, digrada una fertile costa da un alto monte ,"
Paradiso,11,46,onde Perugia sente freddo e caldo da Porta Sole; e di rietro le piange per grave giogo Nocera con Gualdo.,a causa del quale Perugia sente il freddo e il caldo da Porta Sole ; e dietro a quella costa piange Nocera con Gualdo Tadino a causa del grande giogo [di monte Subasio] [oppure: dell’oppressione politica sotto Perugia].
Paradiso,11,49,"Di questa costa, là dov’ella frange più sua rattezza, nacque al mondo un sole, come fa questo tal volta di Gange.","Da questa costa, là dove essa rompe di più la ripidezza, nacque al mondo un sole, come questo sole fa talvolta dal Gange."
Paradiso,11,52,"Però chi d’esso loco fa parole, non dica Ascesi, ché direbbe corto, ma Oriente, se proprio dir vuole.","Perciò chi parla di questo luogo non dica Assisi, perché direbbe poco, ma Oriente, se vuole parlare con proprietà."
Paradiso,11,55,"Non era ancor molto lontan da l’orto, ch’el cominciò a far sentir la terra de la sua gran virtute alcun conforto;","Non era ancora molto lontano dalla nascita , quando cominciò a far sentire alla terra qualche benefico influsso della sua virtù."
Paradiso,11,58,"ché per tal donna, giovinetto, in guerra del padre corse, a cui, come a la morte, la porta del piacer nessun diserra;","E, ancor giovane, si scontrò con il padre per quella donna , alla quale, come alla morte, nessuno apre con piacere la porta."
Paradiso,11,61,e dinanzi a la sua spirital corte et coram patre le si fece unito; poscia di dì in dì l’amò più forte.,E davanti alla curia episcopale di Assisi e davanti al padre si unì [in matrimonio] con lei. Poi di giorno in giorno l’amò più forte.
Paradiso,11,64,"Questa, privata del primo marito, millecent’anni e più dispetta e scura fino a costui si stette sanza invito;","Questa, privata del primo marito , fu per millecent’anni e più spregiata e ignorata e fino a costui rimase senza esser richiesta in sposa."
Paradiso,11,67,"né valse udir che la trovò sicura con Amiclate, al suon de la sua voce, colui ch’a tutto ‘l mondo fé paura;","Né valse [a farla amare] udir che la trovò sicura con il pescatore Amiclàte, facendo risuonare la sua voce, colui che fece paura a tutto il mondo."
Paradiso,11,70,"né valse esser costante né feroce, sì che, dove Maria rimase giuso, ella con Cristo pianse in su la croce.","Né valse [a farla amare] l’essersi mostrata perseverante e coraggiosa, così che, quando Maria rimase giù [sotto la croce], ella pianse con Cristo [morto nudo] sulla croce."
Paradiso,11,73,"Ma perch’io non proceda troppo chiuso, Francesco e Povertà per questi amanti prendi oramai nel mio parlar diffuso.","Ma, affinché io non proceda in modo troppo oscuro, per questi amanti intendi ormai Francesco d’Assisi e madonna Povertà in questo lungo discorso."
Paradiso,11,76,"La lor concordia e i lor lieti sembianti, amore e maraviglia e dolce sguardo facieno esser cagion di pensier santi;","La loro concordia e i loro volti lieti facevano che amore, meraviglia e dolci sguardi fossero causa di santi pensieri,"
Paradiso,11,79,"tanto che ‘l venerabile Bernardo si scalzò prima, e dietro a tanta pace corse e, correndo, li parve esser tardo.","tanto che il venerabile Bernardo di Quintavalle si scalzò per primo e corse dietro a tanta pace e, correndo, gli parve di essere lento."
Paradiso,11,82,"Oh ignota ricchezza! oh ben ferace! Scalzasi Egidio, scalzasi Silvestro dietro a lo sposo, sì la sposa piace.","Oh ricchezza ignota [agli uomini]! Oh bene fecondo [di tanti frutti]! Si scalza Egidio, si scalza Silvestro dietro lo sposo , tanto la sposa piace."
Paradiso,11,85,Indi sen va quel padre e quel maestro con la sua donna e con quella famiglia che già legava l’umile capestro.,"Quindi se ne va a Roma quel padre e quel maestro con la sua donna e con quella famiglia, che già cingeva l’umile corda."
Paradiso,11,88,"Né li gravò viltà di cuor le ciglia per esser fi’ di Pietro Bernardone, né per parer dispetto a maraviglia;","Né la viltà di cuore gli fece abbassare le ciglia perché era figlio di Pietro Bernardone, né perché appariva tanto spregevole da suscitare meraviglia;"
Paradiso,11,91,"ma regalmente sua dura intenzione ad Innocenzio aperse, e da lui ebbe primo sigillo a sua religione.","ma regalmente espresse la sua intenzione a papa Innocenzo III, e da lui ebbe la prima approvazione alla sua regola [e al nuovo ordine] religioso."
Paradiso,11,94,"Poi che la gente poverella crebbe dietro a costui, la cui mirabil vita meglio in gloria del ciel si canterebbe,","Poiché la gente povera crebbe dietro a costui, la cui vita mirabile si canterebbe meglio nella gloria del cielo [che sulla terra],"
Paradiso,11,97,di seconda corona redimita fu per Onorio da l’Etterno Spiro la santa voglia d’esto archimandrita.,il santo desiderio di questo pastore fu cinto dallo Spirito Eterno ad opera del papa Onorio III.
Paradiso,11,100,"E poi che, per la sete del martiro, ne la presenza del Soldan superba predicò Cristo e li altri che ‘l seguiro,","E, poiché, per la sete del martirio, alla superba presenza del sultano predicò Cristo e gli altri che lo seguirono,"
Paradiso,11,103,"e per trovare a conversione acerba troppo la gente e per non stare indarno, redissi al frutto de l’italica erba,","e poiché trovava la gente troppo immatura alla conversione e per non stare là [in Egitto] invano, ritornò a raccogliere il frutto dell’erba italiana."
Paradiso,11,106,"nel crudo sasso intra Tevero e Arno da Cristo prese l’ultimo sigillo, che le sue membra due anni portarno.","Sul monte dirupato [della Verna] tra Tevere ed Arno da Cristo prese l’ultimo sigillo , che le sue membra portarono per due anni."
Paradiso,11,109,"Quando a colui ch’a tanto ben sortillo piacque di trarlo suso a la mercede ch’el meritò nel suo farsi pusillo,","Quando a colui , che lo aveva destinato ad operare tanto bene sulla terra, piacque di trarlo su in cielo per dargli la ricompensa , che egli meritò facendosi umile,"
Paradiso,11,112,"a’ frati suoi, sì com’a giuste rede, raccomandò la donna sua più cara, e comandò che l’amassero a fede;","ai suoi frati, come ad eredi legittimi, raccomandò la donna a lui più cara, e comandò che l’amassero con fedeltà."
Paradiso,11,115,"e del suo grembo l’anima preclara mover si volle, tornando al suo regno, e al suo corpo non volle altra bara.","E dal suo grembo l’anima splendente si volle muovere, per tornare al suo regno ; e al suo corpo non volle altra bara [che la Povertà]."
Paradiso,11,118,Pensa oramai qual fu colui che degno collega fu a mantener la barca di Pietro in alto mar per dritto segno;,Pensa ormai quale fu colui che fu degno compagno [di Francesco] nel mantenere la barca di Pietro in alto mare nella giusta direzione.
Paradiso,11,121,"e questo fu il nostro patriarca; per che qual segue lui, com’el comanda, discerner puoi che buone merce carca.","Questi fu il fondatore del nostro ordine. Perciò chi lo segue, come egli comanda, puoi comprendere che carica buona merce [per ottenere la salvezza eterna]."
Paradiso,11,124,"Ma ‘l suo pecuglio di nova vivanda è fatto ghiotto, sì ch’esser non puote che per diversi salti non si spanda;","Ma il suo gregge è divenuto ghiotto di nuove vivande, così che sarà inevitabile che si disperda per pascoli diversi [da quelli indicati da lui]."
Paradiso,11,127,"e quanto le sue pecore remote e vagabunde più da esso vanno, più tornano a l’ovil di latte vòte.","E quanto più le sue pecore vanno lontane e vagabonde da lui, tanto più tornano all’ovile prive di latte ."
Paradiso,11,130,"Ben son di quelle che temono ‘l danno e stringonsi al pastor; ma son sì poche, che le cappe fornisce poco panno.","Ci sono bensì di quelle che temono il danno e che si stringono al pastore, ma sono così poche, che poco panno è sufficiente per fare le loro cappe."
Paradiso,11,133,"Or, se le mie parole non son fioche, se la tua audienza è stata attenta, se ciò ch’è detto a la mente revoche,","Ora, se le mie parole non sono fioche, se il tuo ascolto è stato attento, se richiami alla memoria ciò che ho detto,"
Paradiso,11,136,"in parte fia la tua voglia contenta, perché vedrai la pianta onde si scheggia, e vedra’ il corrègger che argomenta","il tuo desiderio sarà in parte accontentato, perché vedrai dove la pianta domenicana si scheggia e vedrai che cosa significhi la correzione:"
Paradiso,11,139,"«U’ ben s’impingua, se non si vaneggia»”.","“Dove ben ci s’impingua, se non si vaneggia [dietro ai beni temPorali]”»."
Paradiso,12,1,"Sì tosto come l’ultima parola la benedetta fiamma per dir tolse, a rotar cominciò la santa mola;","Non appena la fiamma benedetta prese a dire l’ultima parola, la santa corona [dei beati] riprese la danza circolare."
Paradiso,12,4,"e nel suo giro tutta non si volse prima ch’un’altra di cerchio la chiuse, e moto a moto e canto a canto colse;","E non aveva compiuto un intero giro, che un’altra ghirlanda [di beati] la racchiuse, e accordò movimento a movimento e canto a canto."
Paradiso,12,7,"canto che tanto vince nostre muse, nostre serene in quelle dolci tube, quanto primo splendor quel ch’e’ refuse.","Il canto in quelle dolci trombe vince tanto le nostre muse e le nostre sirene , quanto il primo raggio [supera] il raggio riflesso."
Paradiso,12,10,"Come si volgon per tenera nube due archi paralelli e concolori, quando Iunone a sua ancella iube,","Come due archi concentrici e dagli stessi colori s’incurvano attraverso una nuvola trasparente, quando Giunone comanda alla sua ancella [di scendere sulla terra],"
Paradiso,12,13,"nascendo di quel d’entro quel di fori, a guisa del parlar di quella vaga ch’amor consunse come sol vapori;","e quello esterno nasce da quello interno, a guisa della voce di quella ninfa vagante, che amore consumò come il sole [consuma] i vapori,"
Paradiso,12,16,"e fanno qui la gente esser presaga, per lo patto che Dio con Noè puose, del mondo che già mai più non s’allaga:","e qui [sulla terra] fanno che la gente sia sicura, per il patto che Dio fece con Noè, che mai più il mondo sarà allagato [dal diluvio];"
Paradiso,12,19,"così di quelle sempiterne rose volgiensi circa noi le due ghirlande, e sì l’estrema a l’intima rispuose.","così le due ghirlande di quelle rose eterne giravano intorno a noi, e così la ghirlanda esterna corrispose a quella interna."
Paradiso,12,22,"Poi che ‘l tripudio e l’altra festa grande, sì del cantare e sì del fiammeggiarsi luce con luce gaudiose e blande,","Dopo che la danza e l’altra grande espressione [di beatitudine] sia del cantare [all’unisono] sia del mandarsi bagliori a vicenda con gaudio e con affetto,"
Paradiso,12,25,"insieme a punto e a voler quetarsi, pur come li occhi ch’al piacer che i move conviene insieme chiudere e levarsi;","si fermarono insieme nello stesso momento e con volontà concorde – proprio come gli occhi che insieme devono chiudersi e aprirsi davanti al piacere che li fa muovere –,"
Paradiso,12,28,"del cor de l’una de le luci nove si mosse voce, che l’ago a la stella parer mi fece in volgermi al suo dove;","dal cuore di una delle nuove luci uscì una voce , la quale mi fece apparire come l’ago [della bussola, che si volge] alla stella polare, nel farmi volgere verso di lei."
Paradiso,12,31,e cominciò: “L’amor che mi fa bella mi tragge a ragionar de l’altro duca per cui del mio sì ben ci si favella.,"E cominciò: «L’amore che mi fa bella mi spinge a ragionare dell’altra guida , per la quale qui si parla bene della mia."
Paradiso,12,34,"Degno è che, dov’è l’un, l’altro s’induca: sì che, com’elli ad una militaro, così la gloria loro insieme luca.","È giusto che, dove è l’uno, s’introduca l’altro, in modo che, come essi combatterono insieme [per la Chiesa], così la loro gloria risplenda insieme."
Paradiso,12,37,"L’essercito di Cristo, che sì caro costò a riarmar, dietro a la ‘nsegna si movea tardo, sospeccioso e raro,","L’esercito di Cristo, che un così caro prezzo costò riarmare [contro il peccato], si muoveva lento, dubbioso e ridotto di numero dietro l’insegna [della croce],"
Paradiso,12,40,"quando lo ‘mperador che sempre regna provide a la milizia, ch’era in forse, per sola grazia, non per esser degna;","quando l’imperatore che sempre regna venne in soccorso alla milizia, che era vacillante, per sola sua grazia, non perché ne fosse degna."
Paradiso,12,43,"e, come è detto, a sua sposa soccorse con due campioni, al cui fare, al cui dire lo popol disviato si raccorse.","E, come s’è detto, soccorse la sposa con due campioni, al cui esempio e alla cui predicazione il popolo smarrito si ravvide."
Paradiso,12,46,"In quella parte ove surge ad aprire Zefiro dolce le novelle fronde di che si vede Europa rivestire,","In quella parte [della Spagna], dove il dolce Zefiro sorge ad aprire le novelle fronde delle quali si vede l’Europa rivestire,"
Paradiso,12,49,"non molto lungi al percuoter de l’onde dietro a le quali, per la lunga foga, lo sol talvolta ad ogne uom si nasconde,","non molto lontano dalla riva percossa dalle onde, dietro le quali, per il lungo suo corso, il sole talvolta si nasconde ad ogni uomo,"
Paradiso,12,52,siede la fortunata Calaroga sotto la protezion del grande scudo in che soggiace il leone e soggioga:,"sorge la fortunata città di Calaruega sotto la protezione del grande scudo [dei re di Castiglia], nel quale un leone giace sotto [un castello] ed [un altro leone] sta sopra [un altro castello]."
Paradiso,12,55,"dentro vi nacque l’amoroso drudo de la fede cristiana, il santo atleta benigno a’ suoi e a’ nemici crudo;","Dentro vi nacque l’appassionato amante della fede cristiana, il santo atleta benigno con i suoi ed implacabile con i nemici."
Paradiso,12,58,"e come fu creata, fu repleta sì la sua mente di viva vertute, che, ne la madre, lei fece profeta.","E, non appena fu creata, la sua anima fu così ripiena di potente virtù, che, ancora in grembo, diede alla madre capacità profetiche."
Paradiso,12,61,"Poi che le sponsalizie fuor compiute al sacro fonte intra lui e la Fede, u’ si dotar di mutua salute,","Dopo che furono fatte le nozze tra lui e la Fede al sacro fonte [battesimale], dove si diedero come dote la reciproca salvezza,"
Paradiso,12,64,"la donna che per lui l’assenso diede, vide nel sonno il mirabile frutto ch’uscir dovea di lui e de le rede;","la donna, che diede il consenso per lui , vide in sogno il mirabile frutto che doveva uscire da lui e dai suoi eredi ."
Paradiso,12,67,"e perché fosse qual era in costrutto, quinci si mosse spirito a nomarlo del possessivo di cui era tutto.","E, affinché fosse nel nome qual era [nella realtà], da qui si mosse una ispirazione [ai genitori], per chiamarlo con il possessivo [di Dominus], al quale apparteneva interamente."
Paradiso,12,70,Domenico fu detto; e io ne parlo sì come de l’agricola che Cristo elesse a l’orto suo per aiutarlo.,"Domenico fu chiamato. Ed io ne parlo come dell’agricoltore, che Cristo scelse nel suo orto , per farlo prosperare."
Paradiso,12,73,"Ben parve messo e famigliar di Cristo: che ‘l primo amor che ‘n lui fu manifesto, fu al primo consiglio che diè Cristo.","Apparve sùbito inviato e discepolo di Cristo, perché il primo amore, che in lui si manifestò, fu verso il primo consiglio dato da Cristo ."
Paradiso,12,76,"Spesse fiate fu tacito e desto trovato in terra da la sua nutrice, come dicesse: ‘Io son venuto a questo’.","Spesse volte, tacito e desto, fu trovato in terra dalla sua nutrice, come se dicesse: “Io son venuto per questo !”."
Paradiso,12,79,"Oh padre suo veramente Felice! oh madre sua veramente Giovanna, se, interpretata, val come si dice!","Oh, suo padre veramente Felice! Oh, sua madre veramente Giovanna, se il nome, [rettamente] interpretato, vale quello che dice!"
Paradiso,12,82,"Non per lo mondo, per cui mo s’affanna di retro ad Ostiense e a Taddeo, ma per amor de la verace manna","Non per il mondo, a causa del quale ora ci si affanna dietro all’Ostiense e dietro a Taddeo d’Alderotto , ma per l’amore della vera sapienza"
Paradiso,12,85,"in picciol tempo gran dottor si feo; tal che si mise a circuir la vigna che tosto imbianca, se ‘l vignaio è reo.","in breve tempo diventò grande dottore, tanto che si mise a curare e a difendere la vigna , che sùbito imbianca , se il vignaiolo è negligente."
Paradiso,12,88,"E a la sedia che fu già benigna più a’ poveri giusti, non per lei, ma per colui che siede, che traligna,","E alla sede [pontificia], che un tempo fu più benigna [di ora] verso i poveri giusti, non per colpa di lei, ma per colpa di colui che ci siede sopra, che ora traligna,"
Paradiso,12,91,"non dispensare o due o tre per sei, non la fortuna di prima vacante, non decimas, quae sunt pauperum Dei,","domandò non di dare [ai poveri] il due o il tre per sei , non di avere le rendite del primo [beneficio] vacante, né “le decime che sono dei poveri di Dio”;"
Paradiso,12,94,"addimandò, ma contro al mondo errante licenza di combatter per lo seme del qual ti fascian ventiquattro piante.","ma domandò contro il mondo errante la licenza di combattere per quella fede, con la quale ti fasciano queste ventiquattro piante ."
Paradiso,12,97,"Poi, con dottrina e con volere insieme, con l’officio appostolico si mosse quasi torrente ch’alta vena preme;","Poi con la dottrina e con la volontà insieme, si mosse con il mandato apostolico , quasi un torrente che la sorgente posta in alto spinge [con irruenza a valle]."
Paradiso,12,100,"e ne li sterpi eretici percosse l’impeto suo, più vivamente quivi dove le resistenze eran più grosse.","Ed il suo impeto colpì nella sterpaglia eretica, più vivamente qui [in Provenza], dove le resistenze erano più grosse."
Paradiso,12,103,"Di lui si fecer poi diversi rivi onde l’orto catolico si riga, sì che i suoi arbuscelli stan più vivi.","Da lui sorsero poi diversi ruscelli, dai quali viene irrigato l’orto cattolico, così che i suoi arboscelli si mantengano più vivi [nella fede]."
Paradiso,12,106,"Se tal fu l’una rota de la biga in che la Santa Chiesa si difese e vinse in campo la sua civil briga,","Se fu tale una ruota della biga, sulla quale la santa Chiesa si difese e vinse in campo la sua guerra civile,"
Paradiso,12,109,"ben ti dovrebbe assai esser palese l’eccellenza de l’altra, di cui Tomma dinanzi al mio venir fu sì cortese.","ti dovrebbe essere ben assai palese l’eccellenza dell’altra , della quale Tommaso d’Aquino fece cortesemente l’elogio, prima del mio arrivo."
Paradiso,12,112,"Ma l’orbita che fé la parte somma di sua circunferenza, è derelitta, sì ch’è la muffa dov’era la gromma.","Ma il solco, che la parte esterna della ruota ha scavato, è completamente abbandonato, così che [ora] c’è la muffa dove [prima] c’era la gromma [del buon vino]."
Paradiso,12,115,"La sua famiglia, che si mosse dritta coi piedi a le sue orme, è tanto volta, che quel dinanzi a quel di retro gitta;","La sua famiglia, che si mosse dritta con i piedi sulle sue orme, è tanto cambiata, che getta il piede davanti verso il piede dietro ."
Paradiso,12,118,"e tosto si vedrà de la ricolta de la mala coltura, quando il loglio si lagnerà che l’arca li sia tolta.","E presto si vedrà dal raccolto la cattiva coltivazione, quando il loglio si lagnerà di essere tolto dal granaio ."
Paradiso,12,121,"Ben dico, chi cercasse a foglio a foglio nostro volume, ancor troveria carta u’ leggerebbe “I’ mi son quel ch’i’ soglio”;","Dico bene che chi esaminasse a foglio a foglio il nostro volume troverebbe ancora pagine, dove leggerebbe: “Io sono quel che solevo essere”;"
Paradiso,12,124,"ma non fia da Casal né d’Acquasparta, là onde vegnon tali a la scrittura, ch’uno la fugge e altro la coarta.","ma non sarà né da Casale né d’Acquasparta , da dove vengono tali interpreti della regola francescana, che uno la fugge, l’altro la fa più rigida."
Paradiso,12,127,"Io son la vita di Bonaventura da Bagnoregio, che ne’ grandi offici sempre pospuosi la sinistra cura.","Io sono l’anima di Bonaventura da Bagnoregio, che nei grandi uffici [ricoperti] posposi sempre le preoccupazioni temporali [a quelle spirituali]."
Paradiso,12,130,"Illuminato e Augustin son quici, che fuor de’ primi scalzi poverelli che nel capestro a Dio si fero amici.","Qui [con me] ci sono Illuminato da Rieti e Agostino d’Assisi, che furono tra i primi scalzi poverelli, che, cingendo il capestro , si fecero amici di Dio."
Paradiso,12,133,"Ugo da San Vittore è qui con elli, e Pietro Mangiadore e Pietro Spano, lo qual giù luce in dodici libelli;","Ugo da san Vittore è qui con loro, e Pietro Mangiatore e Pietro Ispano, che giù [sulla terra] risplende per i dodici libri [delle Summulae logicales];"
Paradiso,12,136,Natàn profeta e ‘l metropolitano Crisostomo e Anselmo e quel Donato ch’a la prim’arte degnò porre mano.,"il profeta Natan e il patriarca Giovanni Crisostomo e Anselmo d’Aosta e quel Donato, che si degnò di porre la mano alla prima arte"
Paradiso,12,139,"Rabano è qui, e lucemi dallato il calavrese abate Giovacchino, di spirito profetico dotato.","Rabano Mauro è qui, e risplende alla mia sinistra l’abate calabrese Gioacchino da Fiore, dotato di spirito profetico."
Paradiso,12,142,Ad inveggiar cotanto paladino mi mosse l’infiammata cortesia di fra Tommaso e ‘l discreto latino;,Ad esaltare un così grande paladino mi spinsero l’infiammata cortesia e l’assennato discorso di Tommaso d’Aquino.
Paradiso,12,145,e mosse meco questa compagnia”.,E con me spinsero questa compagnia ».
Paradiso,15,1,"Benigna volontade in che si liqua sempre l’amor che drittamente spira, come cupidità fa ne la iniqua,","La volontà di fare il bene, nella quale si risolve sempre l’amore [divino] che ispira sentimenti retti, come la cupidigia la fa diventare volontà di fare il male,"
Paradiso,15,4,"silenzio puose a quella dolce lira, e fece quietar le sante corde che la destra del cielo allenta e tira.","fece tacere quella dolce lira e fece fermare le sante corde, che la mano di Dio allenta e tende."
Paradiso,15,7,"Come saranno a’ giusti preghi sorde quelle sustanze che, per darmi voglia ch’io le pregassi, a tacer fur concorde?","Come potranno essere sorde alle giuste preghiere [dei vivi] quelle anime che, per invogliarmi ad esprimere i miei desideri, furono concordi a tacere?"
Paradiso,15,10,"Bene è che sanza termine si doglia chi, per amor di cosa che non duri etternalmente, quello amor si spoglia.","È giusto che soffra senza fine [nell’inferno] colui che, per amore di una cosa che non duri eternamente, si spoglia di quell’amore [divino]."
Paradiso,15,13,"Quale per li seren tranquilli e puri discorre ad ora ad or sùbito foco, movendo li occhi che stavan sicuri,","Come per i sereni tranquilli e puri guizza di tanto in tanto un fuoco improvviso, che fa muover gli occhi che guardavano sicuri,"
Paradiso,15,16,"e pare stella che tramuti loco, se non che da la parte ond’e’ s’accende nulla sen perde, ed esso dura poco:","e appare una stella che muti il suo posto, se non che dalla parte dove esso si accende non scompare alcuna stella, ed essa dura poco;"
Paradiso,15,19,tale dal corno che ‘n destro si stende a piè di quella croce corse un astro de la costellazion che lì resplende;,"così dal braccio, che si stende a destra, corse ai piedi di quella croce un astro della costellazione che lì risplende."
Paradiso,15,22,"né si partì la gemma dal suo nastro, ma per la lista radial trascorse, che parve foco dietro ad alabastro.","Né la gemma si staccò dal suo nastro , ma si mosse lungo i due bracci, [in modo] che parve [come] un fuoco dietro ad alabastro."
Paradiso,15,25,"Sì pia l’ombra d’Anchise si porse, se fede merta nostra maggior musa, quando in Eliso del figlio s’accorse.","Con lo stesso affetto l’ombra di Anchise si offrì [agli occhi di Enea], se merita fiducia la nostra maggior musa , quando essa nei Campi Elisi scorse il figlio."
Paradiso,15,28,"“O sanguis meus, o superinfusa gratia Dei, sicut tibi cui bis unquam celi ianua reclusa?”.","«O sangue mio, o sovrabbondante grazia di Dio infusa [in te], a chi come a te fu mai dischiusa due volte la porta del cielo?»"
Paradiso,15,31,"Così quel lume: ond’io m’attesi a lui; poscia rivolsi a la mia donna il viso, e quinci e quindi stupefatto fui;",Così disse quella luce. Perciò io la fissai attentamente. Poi rivolsi lo sguardo alla mia donna e rimasi stupefatto per le parole di quella luce e per il volto di lei:
Paradiso,15,34,"ché dentro a li occhi suoi ardeva un riso tal, ch’io pensai co’ miei toccar lo fondo de la mia gloria e del mio paradiso.","dentro ai suoi occhi ardeva un sorriso tale, che io pensai di toccare con i miei il culmine della mia gloria e del mio paradiso ."
Paradiso,15,37,"Indi, a udire e a veder giocondo, giunse lo spirto al suo principio cose, ch’io non lo ‘ntesi, sì parlò profondo;","Quindi lo spirito, piacevole da udire e da vedere, aggiunse alle prime parole cose, che io non compresi, tanto parlò profondamente."
Paradiso,15,40,"né per elezion mi si nascose, ma per necessità, ché ‘l suo concetto al segno d’i mortal si soprapuose.","Né si nascose a me per sua scelta, ma per necessità, perché il suo pensiero andò oltre il limite della comprensione umana."
Paradiso,15,43,"E quando l’arco de l’ardente affetto fu sì sfogato, che ‘l parlar discese inver’ lo segno del nostro intelletto,","E, quando l’ardore dell’affetto intensissimo si fu sfogato al punto che le sue parole discesero al livello del nostro intelletto,"
Paradiso,15,46,"la prima cosa che per me s’intese, “Benedetto sia tu”, fu, “trino e uno, che nel mio seme se’ tanto cortese!”.","la prima cosa che da me si comprese fu: «Benedetto sia tu, o [Dio] uno e trino, che sei tanto cortese verso la mia discendenza!»."
Paradiso,15,49,"E seguì: “Grato e lontano digiuno, tratto leggendo del magno volume du’ non si muta mai bianco né bruno,","E proseguì: «Un gradito e lungo desiderio [di vederti], sorto [in me] leggendo nel grande volume , dove non si muta mai né la pagina bianca né quella bruna ,"
Paradiso,15,52,"solvuto hai, figlio, dentro a questo lume in ch’io ti parlo, mercè di colei ch’a l’alto volo ti vestì le piume.","tu, o figlio, hai soddisfatto dentro questa luce, in cui ti parlo, grazie a colei che ti vestì le piume per questo gran volo."
Paradiso,15,55,"Tu credi che a me tuo pensier mei da quel ch’è primo, così come raia da l’un, se si conosce, il cinque e ‘l sei;","Tu credi che il tuo pensiero venga a me da colui che è primo , così come deriva dal [numero] uno il cinque ed il sei ."
Paradiso,15,58,"e però ch’io mi sia e perch’io paia più gaudioso a te, non mi domandi, che alcun altro in questa turba gaia.",Perciò non mi domandi chi io sia e perché io appaia verso di te più festoso di ogni altro spirito di questa gaia schiera.
Paradiso,15,61,"Tu credi ‘l vero; ché i minori e ‘ grandi di questa vita miran ne lo speglio in che, prima che pensi, il pensier pandi;","Tu credi il vero, perché i piccoli e i grandi di questa vita [beata] vedono nello specchio in cui manifesti il tuo pensiero prima di pensarlo."
Paradiso,15,64,"ma perché ‘l sacro amore in che io veglio con perpetua vista e che m’asseta di dolce disiar, s’adempia meglio,","Ma, affinché l’amore divino, nel quale io veglio con una visione perpetua e che mi fa provare la sete del dolce desiderio [di risponderti], si adempia meglio,"
Paradiso,15,67,"la voce tua sicura, balda e lieta suoni la volontà, suoni ‘l disio, a che la mia risposta è già decreta!”.","la tua voce sicura , coraggiosa e lieta esprima con le parole la tua volontà, esprima il tuo desiderio, ai quali la mia risposta è già pronta!»."
Paradiso,15,70,"Io mi volsi a Beatrice, e quella udio pria ch’io parlassi, e arrisemi un cenno che fece crescer l’ali al voler mio.","Io mi rivolsi a Beatrice, [per chiederle di parlare]; ella udì [la mia richiesta] prima che io parlassi, e mi sorrise un cenno di consenso, che fece crescere le ali al mio desiderio."
Paradiso,15,73,"Poi cominciai così: “L’affetto e ‘l senno, come la prima equalità v’apparse, d’un peso per ciascun di voi si fenno,","Poi cominciai così: «Il sentimento e l’intelletto, non appena la prima uguaglianza vi apparve , si fecero dello stesso peso per ciascuno di voi,"
Paradiso,15,76,"però che ‘l sol che v’allumò e arse, col caldo e con la luce è sì iguali, che tutte simiglianze sono scarse.","perché il sole , che v’illuminò e che vi arse, è così uguale nel fuoco [dell’amore] e nella luce [della sapienza], che tutte le [altre] uguaglianze a Lui simili sono insufficienti [rispetto a Lui]."
Paradiso,15,79,"Ma voglia e argomento ne’ mortali, per la cagion ch’a voi è manifesta, diversamente son pennuti in ali;","Ma la facoltà di sentire e quella di ragionare nei mortali, per il motivo che a voi è manifesto, hanno una diversa capacità di volare ."
Paradiso,15,82,"ond’io, che son mortal, mi sento in questa disagguaglianza, e però non ringrazio se non col core a la paterna festa.","Perciò io, che sono mortale, mi sento in questa disuguaglianza, e ringrazio soltanto con il cuore per questa paterna accoglienza."
Paradiso,15,85,"Ben supplico io a te, vivo topazio che questa gioia preziosa ingemmi, perché mi facci del tuo nome sazio”.","Ben ti supplico, o vivo topazio che ingemmi questo gioiello prezioso , di farmi sazio del tuo nome»."
Paradiso,15,88,"“O fronda mia in che io compiacemmi pur aspettando, io fui la tua radice”: cotal principio, rispondendo, femmi.","«O fronda mia, nella quale mi compiacqui solamente aspettandoti, io fui la tua radice » in questo modo iniziò a rispondermi."
Paradiso,15,91,"Poscia mi disse: “Quel da cui si dice tua cognazione e che cent’anni e piùe girato ha ‘l monte in la prima cornice,","Poi continuò: «Colui , dal quale la tua famiglia ha preso il nome e che per cent’anni e più ha girato il monte [del purgatorio] nella prima cornice ,"
Paradiso,15,94,mio figlio fu e tuo bisavol fue: ben si convien che la lunga fatica tu li raccorci con l’opere tue.,fu mio figlio e fu tuo bisavolo: è ben necessario che tu gli accorci la lunga fatica con le tue opere.
Paradiso,15,97,"Fiorenza dentro da la cerchia antica, ond’ella toglie ancora e terza e nona, si stava in pace, sobria e pudica.","Firenze dentro la cerchia antica, dove essa sente ancora suonare l’ora terza e la nona, viveva in pace, sobria e pudìca."
Paradiso,15,100,"Non avea catenella, non corona, non gonne contigiate, non cintura che fosse a veder più che la persona.","Non si usavano collane, non corone [per il capo], non gonne ricamate, non cinture che fossero più vistose della persona [che le portava]."
Paradiso,15,103,"Non faceva, nascendo, ancor paura la figlia al padre, che ‘l tempo e la dote non fuggien quinci e quindi la misura.","Nascendo, la figlia non faceva ancor paura al padre, perché il tempo [delle nozze] e la dote non superavano, né questa né quello, la misura."
Paradiso,15,106,Non avea case di famiglia vòte; non v’era giunto ancor Sardanapalo a mostrar ciò che ‘n camera si puote.,"Non c’erano case [con stanze] vuote, non vi era ancor giunto Sardanapàlo a mostrar ciò che si può fare in camera ."
Paradiso,15,109,"Non era vinto ancora Montemalo dal vostro Uccellatoio, che, com’è vinto nel montar sù, così sarà nel calo.","Non era ancor vinto monte Mario dal vostro monte Uccellatoio; e quello, com’è [stato] vinto nell’ascesa, così sarà vinto nella decadenza."
Paradiso,15,112,"Bellincion Berti vid’io andar cinto di cuoio e d’osso, e venir da lo specchio la donna sua sanza ‘l viso dipinto;",Io vidi Bellincion Berti andare cinto di cuoio e d’osso e la sua donna venir [via] dallo specchio senza il viso dipinto.
Paradiso,15,115,"e vidi quel d’i Nerli e quel del Vecchio esser contenti a la pelle scoperta, e le sue donne al fuso e al pennecchio.",E vidi la famiglia dei Nerli e quella dei Vecchietti esser contente di [indossar un mantello di] pelle non foderata e le sue donne [lavorare] al fuso e al pennecchio.
Paradiso,15,118,"Oh fortunate! ciascuna era certa de la sua sepultura, e ancor nulla era per Francia nel letto diserta.","Oh fortunate!, ciascuna era certa della sua sepoltura e ancora nessuna era lasciata sola nel letto [dal marito partito] per la Francia."
Paradiso,15,121,"L’una vegghiava a studio de la culla, e, consolando, usava l’idioma che prima i padri e le madri trastulla;","L’una vegliava attenta alla culla e, per consolare [il bambino], usava quel linguaggio che diverte i padri e le madri per primi."
Paradiso,15,124,"l’altra, traendo a la rocca la chioma, favoleggiava con la sua famiglia d’i Troiani, di Fiesole e di Roma.","L’altra, avvolgendo alla rocca il pennecchio, raccontava alla sua famiglia le antiche leggende dei troiani, di Fiesole e di Roma."
Paradiso,15,127,"Saria tenuta allor tal maraviglia una Cianghella, un Lapo Salterello, qual or saria Cincinnato e Corniglia.","Allora sarebbe [stata] ritenuta tanto sorprendente una [donna scostumata come la] Cianghella della Tosa, un [uomo politico barattiere come] Lapo Salterello, quanto ora lo sarebbero Cincinnato e Cornelia."
Paradiso,15,130,"A così riposato, a così bello viver di cittadini, a così fida cittadinanza, a così dolce ostello,","Ad una vita così tranquilla, ad una vita così bella, ad una cittadinanza così fidata, ad una dimora così gradita"
Paradiso,15,133,"Maria mi diè, chiamata in alte grida; e ne l’antico vostro Batisteo insieme fui cristiano e Cacciaguida.","mi diede la Vergine Maria, invocata ad alte grida [da mia madre]. E nel vostro antico battistero [di san Giovanni] fui contemporaneamente cristiano e Cacciaguida."
Paradiso,15,136,"Moronto fu mio frate ed Eliseo; mia donna venne a me di val di Pado, e quindi il sopranome tuo si feo.","Mio fratello fu Moronto, che mantenne il cognome degli Elisei; la mia donna venne a me dalla valle del Po e da essa ebbe origine il tuo cognome."
Paradiso,15,139,"Poi seguitai lo ‘mperador Currado; ed el mi cinse de la sua milizia, tanto per bene ovrar li venni in grado.","Poi mi misi al servizio dell’imperatore Corrado III di Svevia, ed egli mi fece cavaliere, tanto gli divenni gradito per la mia buona opera."
Paradiso,15,142,"Dietro li andai incontro a la nequizia di quella legge il cui popolo usurpa, per colpa d’i pastor, vostra giustizia.","Gli andai dietro contro la nequizia di quella legge [maomettana], il cui popolo usùrpa, per colpa dei papi, il vostro diritto [sulla Terra Santa]."
Paradiso,15,145,"Quivi fu’ io da quella gente turpa disviluppato dal mondo fallace, lo cui amor molt’anime deturpa;","Qui per mano di quella gente turpe io fui liberato dal mondo fallace, l’amore per il quale deturpa molte anime,"
Paradiso,15,148,e venni dal martiro a questa pace”.,e venni dal martirio a questa pace».
Paradiso,16,1,"O poca nostra nobiltà di sangue, se gloriar di te la gente fai qua giù dove l’affetto nostro langue,","O poca nostra nobiltà di sangue, se fai inorgoglire di te la gente quaggiù , dove i nostri sentimenti languiscono,"
Paradiso,16,4,"mirabil cosa non mi sarà mai: ché là dove appetito non si torce, dico nel cielo, io me ne gloriai.","per me tu non sarai mai una cosa sorprendente, poiché là dove i nostri desideri non cambiano direzione, dico nel cielo, io me ne gloriai."
Paradiso,16,7,"Ben se’ tu manto che tosto raccorce: sì che, se non s’appon di dì in die, lo tempo va dintorno con le force.","Tu sei proprio come un mantello che ben presto si accorcia, così che il tempo con le forbici lo taglia tutt’intorno, se non se ne aggiunge di giorno in giorno."
Paradiso,16,10,"Dal ‘voi’ che prima a Roma s’offerie, in che la sua famiglia men persevra, ricominciaron le parole mie;","Dal «voi », che per la prima volta si usò a Roma [in segno di riverenza], [uso] che la sua gente ha quasi abbandonato, ricominciarono le mie parole."
Paradiso,16,13,"onde Beatrice, ch’era un poco scevra, ridendo, parve quella che tossio al primo fallo scritto di Ginevra.","Perciò Beatrice, che era un po’ discosta, sorridendo, parve quella [donna] che tossì al primo errore che si narra di Ginevra."
Paradiso,16,16,"Io cominciai: “Voi siete il padre mio; voi mi date a parlar tutta baldezza; voi mi levate sì, ch’i’ son più ch’io.","Io cominciai: «Voi siete il mio progenitore. Voi mi date tutta la baldanza per parlare. Voi mi sollevate a tale altezza, che io sono più che io."
Paradiso,16,19,"Per tanti rivi s’empie d’allegrezza la mente mia, che di sé fa letizia perché può sostener che non si spezza.","Per tanti rivi si riempie di allegrezza il mio animo, che prova letizia verso di sé, perché può sostenerla senza spezzarsi."
Paradiso,16,22,"Ditemi dunque, cara mia primizia, quai fuor li vostri antichi e quai fuor li anni che si segnaro in vostra puerizia;","Ditemi dunque, o mia cara primizia , quali furono i vostri antenati e quali furono gli anni che si segnarono nella vostra puerizia;"
Paradiso,16,25,"ditemi de l’ovil di San Giovanni quanto era allora, e chi eran le genti tra esso degne di più alti scanni”.",parlatemi della città di San Giovanni quanto allora era estesa e quali erano le famiglie degne di [occupare] le cariche più importanti».
Paradiso,16,28,"Come s’avviva a lo spirar d’i venti carbone in fiamma, così vid’io quella luce risplendere a’ miei blandimenti;","Come allo spirare dei venti il carbone si ravviva nella fiamma, così io vidi quella luce risplendere ai miei blandimenti ."
Paradiso,16,31,"e come a li occhi miei si fé più bella, così con voce più dolce e soave, ma non con questa moderna favella,","E, come ai miei occhi si fece più bella, così con voce più dolce e soave, ma non con questa moderna favella ,"
Paradiso,16,34,"dissemi: “Da quel dì che fu detto ‘Ave’ al parto in che mia madre, ch’è or santa, s’alleviò di me ond’era grave,","mi disse: «Dal giorno in cui fu detto “Ti saluto, o Maria” al parto con cui mia madre, che ora è santa, si alleviò di me di cui era gravida,"
Paradiso,16,37,al suo Leon cinquecento cinquanta e trenta fiate venne questo foco a rinfiammarsi sotto la sua pianta.,alla costellazione del Leone 580 volte questo fuoco [di Marte] venne a rinfiammarsi sotto il suo piede .
Paradiso,16,40,Li antichi miei e io nacqui nel loco dove si truova pria l’ultimo sesto da quei che corre il vostro annual gioco.,I miei antenati ed io nascemmo in quella zona [di Firenze] che incontra prima dell’ultimo sestiere chi corre il vostro palio annuale .
Paradiso,16,43,"Basti d’i miei maggiori udirne questo: chi ei si fosser e onde venner quivi, più è tacer che ragionare onesto.","Ti basti udire questo dei miei antenati: chi essi fossero e da dove vennero qui, è più onesto tacere che ragionare."
Paradiso,16,46,"Tutti color ch’a quel tempo eran ivi da poter arme tra Marte e ‘l Batista, eran il quinto di quei ch’or son vivi.","Tutti coloro, che a quel tempo tra Ponte Vecchio e il Battistero erano capaci di portare le armi, erano il quinto di quelli che ora le possono portare."
Paradiso,16,49,"Ma la cittadinanza, ch’è or mista di Campi, di Certaldo e di Fegghine, pura vediesi ne l’ultimo artista.","Ma i cittadini, che ora sono mescolati con gente [che proviene] da Campi, da Certaldo e da Figline, si vedevano puri fino all’ultimo artigiano."
Paradiso,16,52,"Oh quanto fora meglio esser vicine quelle genti ch’io dico, e al Galluzzo e a Trespiano aver vostro confine,",Oh quanto sarebbe stato meglio che vi fossero [soltanto] vicine quelle genti che io dico e che a Galluzzo e a Trespiano aveste i vostri confini.
Paradiso,16,55,"che averle dentro e sostener lo puzzo del villan d’Aguglion, di quel da Signa, che già per barattare ha l’occhio aguzzo!","Invece le avete dentro [le mura] e sostenete la puzza del villano di Aguglione e di quello da Signa, che ha già l’occhio aguzzo per barattare!"
Paradiso,16,58,"Se la gente ch’al mondo più traligna non fosse stata a Cesare noverca, ma come madre a suo figlio benigna,","Se la gente che al mondo più traligna non si fosse comportata come una matrigna verso l’imperatore , ma se fosse stata come una madre benigna verso suo figlio,"
Paradiso,16,61,"tal fatto è fiorentino e cambia e merca, che si sarebbe vòlto a Simifonti, là dove andava l’avolo a la cerca;","è divenuto fiorentino e fa il cambiavalute e il commerciante chi [invece] sarebbe rimasto a Semifonte, dove il suo avo andava a fare la cerca ."
Paradiso,16,64,"sariesi Montemurlo ancor de’ Conti; sarieno i Cerchi nel piovier d’Acone, e forse in Valdigrieve i Buondelmonti.","Montemurlo sarebbe ancora dei conti Guidi, i Cerchi sarebbero [ancora] nelle parrocchie di Acone e forse i Buondelmonti sarebbero [ancora] nella valle del Greve."
Paradiso,16,67,"Sempre la confusion de le persone principio fu del mal de la cittade, come del vostro il cibo che s’appone;","Da sempre il mescolarsi delle persone diede inizio alla rovina delle città, come il cibo che si aggiunge [ad altro cibo dà inizio] alle vostre [malattie];"
Paradiso,16,70,e cieco toro più avaccio cade che cieco agnello; e molte volte taglia più e meglio una che le cinque spade.,ed un toro cieco cade più velocemente di un agnello cieco; e molte volte una spada taglia più e meglio di cinque spade.
Paradiso,16,73,"Se tu riguardi Luni e Orbisaglia come sono ite, e come se ne vanno di retro ad esse Chiusi e Sinigaglia,","Se tu osservi [con attenzione] come sono decadute le città di Luni e di Orbisaglia e come se ne vanno dietro ad esse le città di Chiusi e di Senigallia,"
Paradiso,16,76,"udir come le schiatte si disfanno non ti parrà nova cosa né forte, poscia che le cittadi termine hanno.","non ti sembrerà una cosa nuova né difficile [da capire] il fatto di udire che le schiatte si disfanno, poiché [anche] le città vanno in rovina."
Paradiso,16,79,"Le vostre cose tutte hanno lor morte, sì come voi; ma celasi in alcuna che dura molto, e le vite son corte.","Tutte le cose umane hanno la loro morte, come voi [uomini]; ma essa si cela in qualcuna che dura molto, mentre le vostre vite sono corte."
Paradiso,16,82,"E come ‘l volger del ciel de la luna cuopre e discuopre i liti sanza posa, così fa di Fiorenza la Fortuna:","E, come il volgere del cielo della Luna copre e discopre i lidi senza interruzione, così la Fortuna fa con Firenze."
Paradiso,16,85,per che non dee parer mirabil cosa ciò ch’io dirò de li alti Fiorentini onde è la fama nel tempo nascosa.,"Pertanto non deve apparire una cosa mirabile ciò che io dirò dei fiorentini più importanti, la cui fama è nascosta nel tempo ."
Paradiso,16,88,"Io vidi li Ughi e vidi i Catellini, Filippi, Greci, Ormanni e Alberichi, già nel calare, illustri cittadini;","Io vidi gli Ughi e vidi i Catellini, i Filippi, i Greci, gli Ormanni e gli Alberichi dare lustro alla città, benché ormai in decadenza."
Paradiso,16,91,"e vidi così grandi come antichi, con quel de la Sannella, quel de l’Arca, e Soldanieri e Ardinghi e Bostichi.","E vidi grandi come i loro antenati i Soldanieri, gli Ardinghi e i Bostichi insieme con quelli della Sannella e con quelli dell’Arca."
Paradiso,16,94,"Sovra la porta ch’al presente è carca di nova fellonia di tanto peso che tosto fia iattura de la barca,","Presso porta San Pietro, che al presente è carica di una recente fellonia di tanto peso che ben presto si dovrà gettare fuori della barca,"
Paradiso,16,97,"erano i Ravignani, ond’è disceso il conte Guido e qualunque del nome de l’alto Bellincione ha poscia preso.","erano i Ravignani, dai quali è disceso il conte Guido Guerra e chiunque ha poi preso il nome dal grande Bellincion Berti."
Paradiso,16,100,"Quel de la Pressa sapeva già come regger si vuole, e avea Galigaio dorata in casa sua già l’elsa e ‘l pome.",Quelli della Pressa sapevano già come si deve governare e i Galigai avevano già in casa loro l’elsa dorata e il pomo .
Paradiso,16,103,"Grand’era già la colonna del Vaio, Sacchetti, Giuochi, Fifanti e Barucci e Galli e quei ch’arrossan per lo staio.","Era già potente lo stemma del Vaio , i Sacchetti, i Giochi, i Fifanti e i Barucci e i Galli e quelli che arrossiscono [ancora] per la frode dello staio."
Paradiso,16,106,"Lo ceppo di che nacquero i Calfucci era già grande, e già eran tratti a le curule Sizii e Arrigucci.",Il ceppo da cui nacquero i Calfucci era già grande e già erano tratti alle alte cariche i Sizii e gli Arrigucci.
Paradiso,16,109,Oh quali io vidi quei che son disfatti per lor superbia! e le palle de l’oro fiorian Fiorenza in tutt’i suoi gran fatti.,"Oh quanto potenti io vidi gli Uberti, che [ora] sono scomparsi a causa della loro superbia! I Lamberti con le palle dorate [in campo azzurro del loro stemma] davano splendore a Firenze in tutte le loro grandi imprese."
Paradiso,16,112,"Così facieno i padri di coloro che, sempre che la vostra chiesa vaca, si fanno grassi stando a consistoro.","Allo stesso modo si comportavano i padri di coloro che, quando la vostra chiesa è vacante, si fanno grassi occupando le cariche del collegio ecclesiastico."
Paradiso,16,115,"L’oltracotata schiatta che s’indraca dietro a chi fugge, e a chi mostra ‘l dente o ver la borsa, com’agnel si placa,","La tracotante schiatta [degli Adimari], che è crudele dietro a chi fugge e che diventa mansueta come un agnello davanti a chi mostra i denti oppure la borsa [piena di denaro],"
Paradiso,16,118,"già venìa sù, ma di picciola gente; sì che non piacque ad Ubertin Donato che poi il suocero il fé lor parente.","incominciava allora a divenire potente, ma proveniva da gente di modesta condizione. Perciò a Ubertino Donato non piacque che in séguito il suocero Bellincion Berti lo facesse parente di costoro."
Paradiso,16,121,"Già era ‘l Caponsacco nel mercato disceso giù da Fiesole, e già era buon cittadino Giuda e Infangato.","I Caponsacco erano già discesi giù da Fiesole [per venire ad abitare] nel Mercato Vecchio, ed erano già buoni cittadini i Giuda e gli Infangato."
Paradiso,16,124,Io dirò cosa incredibile e vera: nel picciol cerchio s’entrava per porta che si nomava da quei de la Pera.,Io ti dirò una cosa incredibile e vera: nella piccola cerchia [delle mura] si entrava attraverso una porta che prendeva il nome dalla famiglia della Pera .
Paradiso,16,127,"Ciascun che de la bella insegna porta del gran barone il cui nome e ‘l cui pregio la festa di Tommaso riconforta,","Tutti coloro che sono insigniti della bella insegna del gran barone , il cui nome e i cui meriti la festa di san Tommaso commemora,"
Paradiso,16,130,da esso ebbe milizia e privilegio; avvegna che con popol si rauni oggi colui che la fascia col fregio.,"da lui ebbero il titolo di cavaliere e il privilegio, anche se oggi si schiera con il popolo colui che la cinge con il fregio d’oro."
Paradiso,16,133,"Già eran Gualterotti e Importuni; e ancor saria Borgo più quieto, se di novi vicin fosser digiuni.","C’erano già i Gualterotti e gli Importuni; e il Borgo Santi Apostoli sarebbe ancor oggi più tranquillo, se essi non avessero nuovi vicini ."
Paradiso,16,136,"La casa di che nacque il vostro fleto, per lo giusto disdegno che v’ha morti, e puose fine al vostro viver lieto,","La casa degli Amidei, dalla quale nacque il vostro pianto, per il giusto disdegno che vi ha rovinati e che pose fine alla vita pacifica della vostra città ,"
Paradiso,16,139,"era onorata, essa e suoi consorti: o Buondelmonte, quanto mal fuggisti le nozze sue per li altrui conforti!","era onorata, essa e tutti i suoi parenti: o Buondelmonte de’ Buondelmonti, quanto male facesti a fuggire le nozze [con la figlia degli Amidei] a causa dei consigli di Gualdrata Donati!"
Paradiso,16,142,"Molti sarebber lieti, che son tristi, se Dio t’avesse conceduto ad Ema la prima volta ch’a città venisti.","Molti, che oggi sono tristi, sarebbero lieti, se Dio ti avesse fatto annegare nelle acque del fiume Ema la prima volta che venisti in città!"
Paradiso,16,145,"Ma conveniesi a quella pietra scema che guarda ‘l ponte, che Fiorenza fesse vittima ne la sua pace postrema.",Ma era necessario che nei suoi ultimi momenti di pace Firenze sacrificasse una vittima a quella statua corrosa di Marte che guarda da Ponte Vecchio.
Paradiso,16,148,"con queste genti vid’io glorioso e giusto il popol suo, tanto che ‘l giglio non era ad asta mai posto a ritroso,","Con queste famiglie e con altre famiglie simili a queste io vidi Firenze in tale pace, che non aveva alcun motivo per cui piangere."
Paradiso,16,151,né per division fatto vermiglio”.,"Con queste famiglie io vidi glorioso e giusto il suo popolo, tanto che il giglio non era mai stato capovolto sull’asta [in segno di sconfitta],"
Paradiso,17,1,"Qual venne a Climené, per accertarsi di ciò ch’avea incontro a sé udito, quei ch’ancor fa li padri ai figli scarsi;","Quale [Fetónte] venne alla madre Climène, per accertarsi di ciò che aveva udito su di sé – colui che ancora fa i padri restii alle richieste dei figli –;"
Paradiso,17,4,"tal era io, e tal era sentito e da Beatrice e da la santa lampa che pria per me avea mutato sito.","tale ero io, e tale ero sentito sia da Beatrice sia dalla santa lampada , che prima per me aveva mutato posto."
Paradiso,17,7,"Per che mia donna “Manda fuor la vampa del tuo disio”, mi disse, “sì ch’ella esca segnata bene de la interna stampa;","Perciò la mia donna: «Manda fuori la fiamma del tuo desiderio» mi disse, «così che essa esca segnata bene della tua impronta interiore:"
Paradiso,17,10,"non perché nostra conoscenza cresca per tuo parlare, ma perché t’ausi a dir la sete, sì che l’uom ti mesca”.","non perché la nostra conoscenza cresca per le tue parole, ma perché t’abitui a dir la sete, così che ti sia versato [da bere]»."
Paradiso,17,13,"“O cara piota mia che sì t’insusi, che, come veggion le terrene menti non capere in triangol due ottusi,","«O cara radice mia, che così t’innalzi che, come le menti terrene vedono che in un triangolo non possono essere contenuti due angoli ottusi,"
Paradiso,17,16,"così vedi le cose contingenti anzi che sieno in sé, mirando il punto a cui tutti li tempi son presenti;","così vedi le cose contingenti prima che accadano, guardando il punto , per il quale tutti i tempi sono presenti!"
Paradiso,17,19,"mentre ch’io era a Virgilio congiunto su per lo monte che l’anime cura e discendendo nel mondo defunto,","Mentre io ero in compagnia di Virgilio su per il monte che cura le anime e mentre scendevo nel mondo morto [alla grazia divina],"
Paradiso,17,22,"dette mi fuor di mia vita futura parole gravi, avvegna ch’io mi senta ben tetragono ai colpi di ventura;","mi furon dette sulla mia vita futura parole gravi, sebbene io mi senta ben incrollabile ai colpi della sorte."
Paradiso,17,25,per che la voglia mia saria contenta d’intender qual fortuna mi s’appressa; ché saetta previsa vien più lenta”.,"Perciò il mio desiderio sarebbe contento d’intendere quale fortuna mi si avvicina, perché una freccia prevista viene più lenta .»"
Paradiso,17,28,"Così diss’io a quella luce stessa che pria m’avea parlato; e come volle Beatrice, fu la mia voglia confessa.","Così io dissi a quella stessa luce, che prima mi aveva parlato, e, come Beatrice volle, il mio desiderio fu espresso."
Paradiso,17,31,"Né per ambage, in che la gente folle già s’inviscava pria che fosse anciso l’Agnel di Dio che le peccata tolle,","Non con oracoli oscuri, nei quali la gente folle un tempo s’inviscava, prima che fosse ucciso l’Agnello di Dio, che toglie i peccati;"
Paradiso,17,34,"ma per chiare parole e con preciso latin rispuose quello amor paterno, chiuso e parvente del suo proprio riso:","ma con chiare parole e con linguaggio preciso rispose quell’amorevole progenitore, chiuso [nella fiamma] e che [mediante la fiamma] mostrava la sua propria gioia:"
Paradiso,17,37,"“La contingenza, che fuor del quaderno de la vostra matera non si stende, tutta è dipinta nel cospetto etterno:","«La contingenza, che non si stende fuori del vostro mondo materiale, è tutta dipinta nel cospetto eterno [di Dio]."
Paradiso,17,40,necessità però quindi non prende se non come dal viso in che si specchia nave che per torrente giù discende.,Perciò da qui essa prende necessità se non come dall’occhio in cui si specchia la nave che scende giù per un fiume impetuoso.
Paradiso,17,43,"Da indi, sì come viene ad orecchia dolce armonia da organo, mi viene a vista il tempo che ti s’apparecchia.","Da lì , così come da un organo viene alle orecchie una dolce armonia, mi viene alla vista il tempo che ti si prepara."
Paradiso,17,46,"Qual si partio Ipolito d’Atene per la spietata e perfida noverca, tal di Fiorenza partir ti convene.","Quale Ippolito partì [innocente] da Atene a causa della spietata e perfida matrigna , tale dovrai partire da Firenze."
Paradiso,17,49,"Questo si vuole e questo già si cerca, e tosto verrà fatto a chi ciò pensa là dove Cristo tutto dì si merca.",Questo si vuole e questo già si cerca e presto sarà fatto da chi ciò pensa là dove di Cristo tutto il giorno si fa mercato .
Paradiso,17,52,"La colpa seguirà la parte offensa in grido, come suol; ma la vendetta fia testimonio al ver che la dispensa.","La colpa [dei disordini] seguirà la parte sconfitta nella voce comune, come sempre avviene; ma la giusta punizione [divina] sarà testimonianza del vero, che la dispensa."
Paradiso,17,55,Tu lascerai ogne cosa diletta più caramente; e questo è quello strale che l’arco de lo essilio pria saetta.,"Tu lascerai ogni cosa più caramente amata, e questa è quella freccia che l’arco dell’esilio scocca per prima."
Paradiso,17,58,"Tu proverai sì come sa di sale lo pane altrui, e come è duro calle lo scendere e ‘l salir per l’altrui scale.","Tu proverai come sa di sale il pane altrui, e come è duro cammino lo scendere e il salir per le altrui scale."
Paradiso,17,61,"E quel che più ti graverà le spalle, sarà la compagnia malvagia e scempia con la qual tu cadrai in questa valle;","E quel che più ti graverà le spalle sarà la compagnia malvagia e stupida, con la quale tu soffrirai in questa valle ."
Paradiso,17,64,"che tutta ingrata, tutta matta ed empia si farà contr’a te; ma, poco appresso, ella, non tu, n’avrà rossa la tempia.","Essa tutta ingrata, tutta matta ed empia si mostrerà contro di te; ma, poco dopo, essa, non tu, avrà perciò la tempia rossa [di sangue]."
Paradiso,17,67,Di sua bestialitate il suo processo farà la prova; sì ch’a te fia bello averti fatta parte per te stesso.,"Il suo modo d’agire darà la prova della sua bestialità, così che andrà a tuo onore l’aver fatto parte per te stesso."
Paradiso,17,70,Lo primo tuo refugio e ‘l primo ostello sarà la cortesia del gran Lombardo che ‘n su la scala porta il santo uccello;,"Il tuo primo rifugio e il tuo primo asilo sarà la cortesia del gran lombardo , che [nello stemma] sopra la scala porta il santo uccello ."
Paradiso,17,73,"ch’in te avrà sì benigno riguardo, che del fare e del chieder, tra voi due, fia primo quel che tra li altri è più tardo.","Egli sarà così benigno nei tuoi riguardi, che, nel dare e nel chiedere, tra voi due sarà primo chi, tra gli altri, è più lento."
Paradiso,17,76,"Con lui vedrai colui che ‘mpresso fue, nascendo, sì da questa stella forte, che notabili fier l’opere sue.","Con lui vedrai colui che, nascendo, ha subìto così fortemente l’influsso di questa stella , che diventerà famoso per le imprese [militari]."
Paradiso,17,79,"Non se ne son le genti ancora accorte per la novella età, ché pur nove anni son queste rote intorno di lui torte;","Non si sono ancora accorte di lui le genti, per la giovane età, perché soltanto da nove anni queste ruote hanno girato intorno a lui."
Paradiso,17,82,"ma pria che ‘l Guasco l’alto Arrigo inganni, parran faville de la sua virtute in non curar d’argento né d’affanni.","Ma, prima che il guascone inganni l’imperatore Enrico VII , appariranno chiare dimostrazioni del suo valore nel non curarsi del denaro né delle fatiche [militari]."
Paradiso,17,85,"Le sue magnificenze conosciute saranno ancora, sì che ‘ suoi nemici non ne potran tener le lingue mute.","Le sue magnificenze saranno allora conosciute, così che i suoi nemici non le potranno tacere."
Paradiso,17,88,"A lui t’aspetta e a’ suoi benefici; per lui fia trasmutata molta gente, cambiando condizion ricchi e mendici;",Affìdati a lui ed ai suoi benefici. Per opera sua molta gente sarà trasformata e cambieranno condizione ricchi e poveri.
Paradiso,17,91,"e portera’ne scritto ne la mente di lui, e nol dirai”; e disse cose incredibili a quei che fier presente.",E [da qui] porterai scritte nella memoria altre cose di lui e non le dirai». E disse cose incredibili [anche] per coloro che saranno presenti.
Paradiso,17,94,"Poi giunse: “Figlio, queste son le chiose di quel che ti fu detto; ecco le ‘nsidie che dietro a pochi giri son nascose.","Poi aggiunse: «O figlio, queste son le spiegazioni di quel che ti fu detto. Ecco le insidie che dietro a pochi giri sono nascoste."
Paradiso,17,97,"Non vo’ però ch’a’ tuoi vicini invidie, poscia che s’infutura la tua vita vie più là che ‘l punir di lor perfidie”.","Non voglio però che tu porti invidia ai tuoi concittadini, poiché la tua vita si prolunga nel futuro ben più in là che la punizione delle loro perfidie»."
Paradiso,17,100,"Poi che, tacendo, si mostrò spedita l’anima santa di metter la trama in quella tela ch’io le porsi ordita,","Poiché, tacendo, l’anima santa si dimostrò pronta a metter la trama in quella tela che io le porsi ordìta ,"
Paradiso,17,103,"io cominciai, come colui che brama, dubitando, consiglio da persona che vede e vuol dirittamente e ama:","io cominciai, come colui che, dubitando, brama un consiglio da una persona che discerne, vuole ed ama il bene:"
Paradiso,17,106,"“Ben veggio, padre mio, sì come sprona lo tempo verso me, per colpo darmi tal, ch’è più grave a chi più s’abbandona;","«Ben vedo, o padre mio, come il tempo avanza veloce verso di me, per darmi un colpo tale, che è più grave per chi più si abbandona [agli eventi senza premunirsi]."
Paradiso,17,109,"per che di provedenza è buon ch’io m’armi, sì che, se loco m’è tolto più caro, io non perdessi li altri per miei carmi.","Perciò è bene che io mi armi di previdenza, così che, se mi è tolto il luogo più caro, io non perda gli altri a causa dei miei versi pungenti."
Paradiso,17,112,"Giù per lo mondo sanza fine amaro, e per lo monte del cui bel cacume li occhi de la mia donna mi levaro,",Giù per il mondo amaro senza fine e per il monte dalla cui bella cima gli occhi della mia donna mi sollevarono
Paradiso,17,115,"e poscia per lo ciel, di lume in lume, ho io appreso quel che s’io ridico, a molti fia sapor di forte agrume;","e poi per il cielo, di pianeta in pianeta, io ho appreso quel che, se io ridico, a molti risulterà di sapore forte ed acre."
Paradiso,17,118,"e s’io al vero son timido amico, temo di perder viver tra coloro che questo tempo chiameranno antico”.","E [tuttavia], se io sono timido amico al vero, temo di perder la fama tra coloro che questo tempo chiameranno antico»."
Paradiso,17,121,"La luce in che rideva il mio tesoro ch’io trovai lì, si fé prima corusca, quale a raggio di sole specchio d’oro;","La luce in cui sorrideva il mio tesoro, che io trovai lì, si fece prima scintillante come uno specchio d’oro colpito da un raggio di sole;"
Paradiso,17,124,indi rispuose: “Coscienza fusca o de la propria o de l’altrui vergogna pur sentirà la tua parola brusca.,"quindi rispose: «La coscienza, offuscata da vergogna propria o altrui, certamente sentirà aspra la tua parola."
Paradiso,17,127,"Ma nondimen, rimossa ogne menzogna, tutta tua vision fa manifesta; e lascia pur grattar dov’è la rogna.","Ma, messa da parte ogni menzogna, rendi manifesto tutto ciò che hai visto e lascia pure grattare dov’è la rogna."
Paradiso,17,130,"Ché se la voce tua sarà molesta nel primo gusto, vital nodrimento lascerà poi, quando sarà digesta.","Perché, se la tua voce sarà molesta nel primo assaggio, darà poi un nutrimento vitale, quando sarà digerita."
Paradiso,17,133,"Questo tuo grido farà come vento, che le più alte cime più percuote; e ciò non fa d’onor poco argomento.","Questo tuo grido sarà come il vento, che percuote di più le cime più alte; e ciò sarà un motivo non piccolo d’onore."
Paradiso,17,136,"Però ti son mostrate in queste rote, nel monte e ne la valle dolorosa pur l’anime che son di fama note,","Perciò ti son mostrate in queste ruote , nel monte e nella valle dolorosa soltanto le anime che son per fama note,"
Paradiso,17,139,"che l’animo di quel ch’ode, non posa né ferma fede per essempro ch’aia la sua radice incognita e ascosa,",perché l’animo di colui che ascolta non si accontenta né presta grande fiducia per l’esempio che abbia la sua radice sconosciuta e nascosta
Paradiso,17,142,né per altro argomento che non paia”.,né per altro argomento che non appaia evidente».
Paradiso,22,1,"Oppresso di stupore, a la mia guida mi volsi, come parvol che ricorre sempre colà dove più si confida;","Sopraffatto dallo stupore, mi volsi verso la mia guida, come il bambino che ricorre sempre là dove ha più fiducia."
Paradiso,22,4,"e quella, come madre che soccorre sùbito al figlio palido e anelo con la sua voce, che ‘l suol ben disporre,","E quella , come una madre che soccorre sùbito il figlio pallido [per lo spavento] e affannato [per la corsa], con la sua voce, che lo suole ben disporre,"
Paradiso,22,7,"mi disse: “Non sai tu che tu se’ in cielo? e non sai tu che ‘l cielo è tutto santo, e ciò che ci si fa vien da buon zelo?","mi disse: «Tu non sai che sei in cielo ? e non sai che il cielo è tutto santo, e ciò che vi si fa proviene dal buon zelo ?"
Paradiso,22,10,"Come t’avrebbe trasmutato il canto, e io ridendo, mo pensar lo puoi, poscia che ‘l grido t’ha mosso cotanto;","Come ti avrebbero trasformato il canto e il mio sorriso, ora lo puoi pensare, dopo che il grido [dei beati] ti ha così profondamente sconvolto."
Paradiso,22,13,"nel qual, se ‘nteso avessi i prieghi suoi, già ti sarebbe nota la vendetta che tu vedrai innanzi che tu muoi.","In tale grido, se tu avessi inteso le sue preghiere, già ti sarebbe nota la vendetta che tu vedrai prima che tu muoia."
Paradiso,22,16,"La spada di qua sù non taglia in fretta né tardo, ma’ ch’al parer di colui che disiando o temendo l’aspetta.","La spada di quassù non taglia in fretta né con lentezza, fuorché al giudizio di colui che l’aspetta con desiderio o con timore."
Paradiso,22,19,"Ma rivolgiti omai inverso altrui; ch’assai illustri spiriti vedrai, se com’io dico l’aspetto redui”.","Ma rivolgiti ormai verso gli altri [beati], perché vedrai spiriti [che sulla terra furono] assai illustri, se sposti lo sguardo come io dico»."
Paradiso,22,22,"Come a lei piacque, li occhi ritornai, e vidi cento sperule che ‘nsieme più s’abbellivan con mutui rai.","Come a lei piacque, girai gli occhi e vidi cento piccole sfere che insieme si facevano più belle con i raggi reciproci."
Paradiso,22,25,"Io stava come quei che ‘n sé repreme la punta del disio, e non s’attenta di domandar, sì del troppo si teme;","Io stavo come colui che reprime in sé il pungolo del desiderio e che non si tenta di domandare, tanto ha paura di [chieder] troppo."
Paradiso,22,28,"e la maggiore e la più luculenta di quelle margherite innanzi fessi, per far di sé la mia voglia contenta.","La più grande e la più lucente di quelle margherite si fece avanti, per far contento il mio desiderio con le sue parole."
Paradiso,22,31,"Poi dentro a lei udi’ : “Se tu vedessi com’io la carità che tra noi arde, li tuoi concetti sarebbero espressi.","Poi dentro a lei udii: «Se tu vedessi come [vedo] io la carità che arde tra noi, esprimeresti [sùbito] i tuoi pensieri."
Paradiso,22,34,"Ma perché tu, aspettando, non tarde a l’alto fine, io ti farò risposta pur al pensier, da che sì ti riguarde.","Ma, affinché tu, indugiando, non tardi a [raggiungere] la meta sublime [del tuo viaggio], io risponderò soltanto al tuo pensiero , che sei così timoroso di manifestare."
Paradiso,22,37,Quel monte a cui Cassino è ne la costa fu frequentato già in su la cima da la gente ingannata e mal disposta;,"Quel monte, su cui sorge Cassino, un tempo fu frequentato sulla cima dalla gente che viveva nell’errore e che era mal disposta [ad accogliere la verità]."
Paradiso,22,40,e quel son io che sù vi portai prima lo nome di colui che ‘n terra addusse la verità che tanto ci soblima;,Io sono colui che per primo portò su di esso il nome di colui che sulla terra portò la verità che tanto c’innalza .
Paradiso,22,43,"e tanta grazia sopra me relusse, ch’io ritrassi le ville circunstanti da l’empio cólto che ‘l mondo sedusse.","E sopra di me rifulse tanta grazia [divina], che io sottrassi i paesi circostanti all’empio culto che sedusse il mondo."
Paradiso,22,46,"Questi altri fuochi tutti contemplanti uomini fuoro, accesi di quel caldo che fa nascere i fiori e ‘ frutti santi.","Questi altri spiriti ardenti [di carità] furono tutti uomini contemplanti, accesi da quel calore che fa nascere i fiori e i frutti santi ."
Paradiso,22,49,"Qui è Maccario, qui è Romoaldo, qui son li frati miei che dentro ai chiostri fermar li piedi e tennero il cor saldo”.","Qui [in questo cielo] è Maccario, qui è Romoaldo, qui sono i miei frati che dentro ai chiostri fermarono i piedi e tennero il cuore saldo [alla regola]»."
Paradiso,22,52,"E io a lui: “L’affetto che dimostri meco parlando, e la buona sembianza ch’io veggio e noto in tutti li ardor vostri,","Ed io a lui: «L’affetto che dimostri parlando con me e l’espressione di carità che io vedo e noto in tutti i vostri globi fiammeggianti,"
Paradiso,22,55,"così m’ha dilatata mia fidanza, come ‘l sol fa la rosa quando aperta tanto divien quant’ell’ha di possanza.","ha dilatato la mia fiducia [in voi] così come il sole fa con la rosa, che diviene tanto aperta quanto è capace di aprirsi."
Paradiso,22,58,"Però ti priego, e tu, padre, m’accerta s’io posso prender tanta grazia, ch’io ti veggia con imagine scoverta”.","Perciò ti prego, e tu, o padre, fammi certo se io posso ricevere tanta grazia da vederti con l’aspetto che avevi sulla terra»."
Paradiso,22,61,"Ond’elli: “Frate, il tuo alto disio s’adempierà in su l’ultima spera, ove s’adempion tutti li altri e ‘l mio.","Ed egli: «O fratello, il tuo desiderio di [vedere] cose elevate si adempierà nell’ultima sfera , dove si adempiono tutti gli altri e il mio."
Paradiso,22,64,"Ivi è perfetta, matura e intera ciascuna disianza; in quella sola è ogne parte là ove sempr’era,","Ivi ciascun desiderio è portato alla perfezione, reso maturo e privato dei difetti; solamente in quella sfera ogni parte si trova dov’è sempre stata ,"
Paradiso,22,67,"perché non è in loco e non s’impola; e nostra scala infino ad essa varca, onde così dal viso ti s’invola.","perché essa non è in alcun luogo e non ha poli [intorno a cui ruotare]; e la scala di questo cielo sale fino ad essa, perciò si sottrae ai tuoi occhi."
Paradiso,22,70,"Infin là sù la vide il patriarca Iacobbe porger la superna parte, quando li apparve d’angeli sì carca.","Fin lassù il patriarca Giacobbe vide [in sogno] che protendeva la parte superiore, quando gli apparve così carica di angeli."
Paradiso,22,73,"Ma, per salirla, mo nessun diparte da terra i piedi, e la regola mia rimasa è per danno de le carte.","Ma, per salirla, ora nessuno stacca i piedi da terra, e la mia regola è rimasta [soltanto] per rovinare le carte [dov’è scritta]."
Paradiso,22,76,"Le mura che solieno esser badia fatte sono spelonche, e le cocolle sacca son piene di farina ria.",Le mura [dei monasteri] che solevano esser badia sono divenute spelonche [di ladroni] e le vesti monacali son sacchi pieni di farina guasta.
Paradiso,22,79,"Ma grave usura tanto non si tolle contra ‘l piacer di Dio, quanto quel frutto che fa il cor de’ monaci sì folle;","Ma l’usura [più] grave non si alza tanto contro la volontà di Dio, quanto quel frutto che fa il cuore dei monaci così folle [di cupidigia],"
Paradiso,22,82,"ché quantunque la Chiesa guarda, tutto è de la gente che per Dio dimanda; non di parenti né d’altro più brutto.","perché ciò, che la Chiesa custodisce, appartiene tutto alla gente che domanda in nome di Dio; non [appartiene] ai parenti [degli ecclesiastici] né ad altri più indegni ."
Paradiso,22,85,"La carne d’i mortali è tanto blanda, che giù non basta buon cominciamento dal nascer de la quercia al far la ghianda.","La carne dei mortali è tanto soggetta alle blandizie, che giù il buon inizio non dura [il tempo che va] dalla nascita della quercia al momento in cui produce la prima ghianda ."
Paradiso,22,88,"Pier cominciò sanz’oro e sanz’argento, e io con orazione e con digiuno, e Francesco umilmente il suo convento;","Pietro riunì i primi cristiani senz’oro e senz’argento, io riunii i miei seguaci con la preghiera e con il digiuno, Francesco [riunì] i suoi frati con l’umiltà."
Paradiso,22,91,"e se guardi ‘l principio di ciascuno, poscia riguardi là dov’è trascorso, tu vederai del bianco fatto bruno.","E, se guardi il principio di ciascuna [famiglia] e poi guardi là dove si è spostata, vedrai la virtù divenuta vizio."
Paradiso,22,94,"Veramente Iordan vòlto retrorso più fu, e ‘l mar fuggir, quando Dio volse, mirabile a veder che qui ‘l soccorso”.","Tuttavia le acque del fiume Giordano fatte ritornare indietro e quelle del mar Rosso messe in fuga [davanti agli ebrei], quando Dio volle [intervenire], furono un fatto mirabile a vedere più di quello che qui sarà il soccorso [divino contro questi mali]»."
Paradiso,22,97,"Così mi disse, e indi si raccolse al suo collegio, e ‘l collegio si strinse; poi, come turbo, in sù tutto s’avvolse.","Così mi disse, poi si ricongiunse alla sua schiera e la sua schiera si strinse intorno a lui; quindi, come turbine, salì verso l’alto, roteando tutta."
Paradiso,22,100,"La dolce donna dietro a lor mi pinse con un sol cenno su per quella scala, sì sua virtù la mia natura vinse;","La mia dolce donna mi spinse dietro di loro con un solo cenno su per quella scala, tanto la sua virtù vinse il peso del mio corpo."
Paradiso,22,103,"né mai qua giù dove si monta e cala naturalmente, fu sì ratto moto ch’agguagliar si potesse a la mia ala.","Né mai quaggiù, dove si sale e si scende con le forze della natura, fu un movimento così rapido che potesse uguagliare il mio volo."
Paradiso,22,106,"S’io torni mai, lettore, a quel divoto triunfo per lo quale io piango spesso le mie peccata e ‘l petto mi percuoto,","O lettore, possa io tornare [dopo la morte] a quel devoto trionfo per [raggiungere] il quale io piango spesso i miei peccati e mi percuoto il petto,"
Paradiso,22,109,"tu non avresti in tanto tratto e messo nel foco il dito, in quant’io vidi ‘l segno che segue il Tauro e fui dentro da esso.","tu non avresti messo e tolto il dito dal fuoco in tanto [tempo], in quanto io vidi la costellazione [dei Gemelli] che segue quella del Toro e mi ritrovai dentro di essa."
Paradiso,22,112,"O gloriose stelle, o lume pregno di gran virtù, dal quale io riconosco tutto, qual che si sia, il mio ingegno,","O stelle [dei Gemelli] che date la gloria, o luce piena d’influssi virtuosi, dalla quale io riconosco [che deriva] tutto il mio ingegno, quale che si sia,"
Paradiso,22,115,"con voi nasceva e s’ascondeva vosco quelli ch’è padre d’ogne mortal vita, quand’io senti’ di prima l’aere tosco;","con voi nasceva e con voi si nascondeva colui che è padre di ogni vita mortale, quando io respirai per la prima volta l’aria toscana."
Paradiso,22,118,"e poi, quando mi fu grazia largita d’entrar ne l’alta rota che vi gira, la vostra region mi fu sortita.","E poi, quando mi fu elargita [da Dio] la grazia di entrare nella nobile sfera che vi fa girare [intorno alla terra], la vostra regione mi fu data in sorte."
Paradiso,22,121,"A voi divotamente ora sospira l’anima mia, per acquistar virtute al passo forte che a sé la tira.","A voi ora sospira devotamente la mia anima, per acquistare le capacità [che mi permettono di affrontare] la difficile prova che la attira a sé."
Paradiso,22,124,"“Tu se’ sì presso a l’ultima salute”, cominciò Beatrice, “che tu dei aver le luci tue chiare e acute;","«Tu sei così vicino alla beatitudine suprema » cominciò Beatrice, «che devi avere i tuoi occhi limpidi e penetranti."
Paradiso,22,127,"e però, prima che tu più t’inlei, rimira in giù, e vedi quanto mondo sotto li piedi già esser ti fei;","Perciò, prima di addentrarti maggiormente in lei, guarda in basso e osserva quanta parte dell’universo ho già messo sotto i tuoi piedi ;"
Paradiso,22,130,"sì che ‘l tuo cor, quantunque può, giocondo s’appresenti a la turba triunfante che lieta vien per questo etera tondo”.","così che il tuo cuore, quanto più può, si presenti giocondo alla turba trionfante che viene lieta per questo cielo concavo.»"
Paradiso,22,133,"Col viso ritornai per tutte quante le sette spere, e vidi questo globo tal, ch’io sorrisi del suo vil sembiante;","Con gli occhi ripercorsi tutte le sette sfere e vidi questo globo tanto piccolo, che sorrisi per il suo vile aspetto."
Paradiso,22,136,e quel consiglio per migliore approbo che l’ha per meno; e chi ad altro pensa chiamar si puote veramente probo.,Ed approvo come migliore quel giudizio che la considera meno [del cielo]. E chi pensa ad altre cose si può chiamare veramente forte d’animo.
Paradiso,22,139,Vidi la figlia di Latona incensa sanza quell’ombra che mi fu cagione per che già la credetti rara e densa.,Vidi la figlia di Latona splendere senza quell’ombra che fu la causa per la quale già la credetti [in parte] rara e [in parte] densa.
Paradiso,22,142,"L’aspetto del tuo nato, Iperione, quivi sostenni, e vidi com’si move circa e vicino a lui Maia e Dione.","La vista di tuo figlio , o Iperione, qui sostenni, e vidi come si muove intorno e vicino a lui [Mercurio, figlio di] Maia e [Venere, figlia di] Dione."
Paradiso,22,145,Quindi m’apparve il temperar di Giove tra ‘l padre e ‘l figlio: e quindi mi fu chiaro il variar che fanno di lor dove;,Di qui mi apparve Giove che contempera il freddo del padre Saturno e il caldo del figlio Marte. Di qui mi fu chiaro come [i due pianeti] spostano le loro posizioni [rispetto alle stelle fisse].
Paradiso,22,148,e tutti e sette mi si dimostraro quanto son grandi e quanto son veloci e come sono in distante riparo.,"Tutti e sette [i pianeti] mi mostrarono quanto sono grandi e quanto sono veloci, e quanto sono distanti le loro sfere."
Paradiso,22,151,"L’aiuola che ci fa tanto feroci, volgendom’io con li etterni Gemelli, tutta m’apparve da’ colli a le foci;","Mentre mi volgevo con la costellazione immortale dei Gemelli, la piccola aia, che ci fa tanto feroci, mi apparve tutta dalle catene montuose alle foci [dei fiumi] ."
Paradiso,23,1,"Come l’augello, intra l’amate fronde, posato al nido de’ suoi dolci nati la notte che le cose ci nasconde,","Come l’uccello – [dopo essersi] riposato nel nido con i suoi dolci nati, tra le amate fronde, durante la notte che ci nasconde le cose –,"
Paradiso,23,4,"che, per veder li aspetti disiati e per trovar lo cibo onde li pasca, in che gravi labor li sono aggrati,","che, per vedere il loro aspetto desiderato e per trovare il cibo con cui li nutre ,"
Paradiso,23,7,"previene il tempo in su aperta frasca, e con ardente affetto il sole aspetta, fiso guardando pur che l’alba nasca;","anticipa il tempo [ponendosi] su un ramo sporgente e con ardente affetto aspetta il sole, guardando fisso soltanto che l’alba nasca;"
Paradiso,23,10,"così la donna mia stava eretta e attenta, rivolta inver’ la plaga sotto la quale il sol mostra men fretta:","così la mia donna stava [con la testa] eretta e [con lo sguardo] attento, rivolta verso la parte del cielo sotto la quale il sole mostra meno fretta ."
Paradiso,23,13,"sì che, veggendola io sospesa e vaga, fecimi qual è quei che disiando altro vorria, e sperando s’appaga.","Così, vedendola tutta assorta e protesa, mi feci come colui che con il desiderio vorrebbe altre cose e [intanto] si accontenta di questa speranza."
Paradiso,23,16,"Ma poco fu tra uno e altro quando, del mio attender, dico, e del vedere lo ciel venir più e più rischiarando;","Ma passò poco tempo tra l’uno e l’altro [momento], voglio dire tra la mia attesa e la vista del cielo che si veniva rischiarando sempre più;"
Paradiso,23,19,e Beatrice disse: “Ecco le schiere del triunfo di Cristo e tutto ‘l frutto ricolto del girar di queste spere!”.,"e Beatrice disse: «Ecco le schiere [dei beati, che sono state redente] dal trionfo di Cristo [sulla morte e sul peccato] e [che sono] tutto il frutto raccolto [sulla terra] dagli influssi di queste sfere!»."
Paradiso,23,22,"Pariemi che ‘l suo viso ardesse tutto, e li occhi avea di letizia sì pieni, che passarmen convien sanza costrutto.","Mi parve che il suo volto ardesse tutto, ed aveva gli occhi così pieni di letizia, che devo passare oltre senza [nemmeno cercare di] descriverlo."
Paradiso,23,25,"Quale ne’ plenilunii sereni Trivia ride tra le ninfe etterne che dipingon lo ciel per tutti i seni,","Quale nelle notti serene di plenilunio Trivia sorride tra le ninfe eterne che dipingono il cielo in tutte le sue parti,"
Paradiso,23,28,"vid’i’ sopra migliaia di lucerne un sol che tutte quante l’accendea, come fa ‘l nostro le viste superne;","io vidi sopra migliaia di luci un sole che le accendeva tutte quante, come il nostro sole fa con le stelle del cielo."
Paradiso,23,31,"e per la viva luce trasparea la lucente sustanza tanto chiara nel viso mio, che non la sostenea.","E attraverso quella viva luce la sua sostanza luminosa traspariva tanto chiara nei miei occhi, che essi non la sostenevano."
Paradiso,23,34,"Oh Beatrice, dolce guida e cara! Ella mi disse: “Quel che ti sobranza è virtù da cui nulla si ripara.","Oh Beatrice, mia dolce e cara guida! Ella mi disse: «Quel che ti supera è una forza dalla quale nulla si può difendere."
Paradiso,23,37,"Quivi è la sapienza e la possanza ch’aprì le strade tra ‘l cielo e la terra, onde fu già sì lunga disianza”.","Qui è la sapienza e la potenza divina che aprì la strada tra il cielo e la terra, il desiderio della quale fu così lungo»."
Paradiso,23,40,"Come foco di nube si diserra per dilatarsi sì che non vi cape, e fuor di sua natura in giù s’atterra,","Come il fulmine si sprigiona dalla nube e si dilata, così che non vi sta più dentro, e contro la sua natura [di andare verso l’alto] va in giù verso la terra,"
Paradiso,23,43,"la mente mia così, tra quelle dape fatta più grande, di sé stessa uscìo, e che si fesse rimembrar non sape.","così la mia mente, fatta più grande [stando] tra quelle sublimi vivande , uscì di se stessa e non sa ricordare che cosa fece."
Paradiso,23,46,"“Apri li occhi e riguarda qual son io; tu hai vedute cose, che possente se’ fatto a sostener lo riso mio”.","«Apri gli occhi e guarda come sono divenuta. Tu hai vedute cose, che ti hanno reso capace di sostenere il mio sorriso.»"
Paradiso,23,49,"Io era come quei che si risente di visione oblita e che s’ingegna indarno di ridurlasi a la mente,","Io ero come colui che si risveglia da un sogno dimenticato e che s’ingegna invano di riportarlo alla memoria,"
Paradiso,23,52,"quand’io udi’ questa proferta, degna di tanto grato, che mai non si stingue del libro che ‘l preterito rassegna.","quando udii questo invito, degno di [essere accolto con] tanta gratitudine, che non si cancellerà mai più dal libro che registra le cose passate."
Paradiso,23,55,"Se mo sonasser tutte quelle lingue che Polimnia con le suore fero del latte lor dolcissimo più pingue,","Se ora risuonassero tutte quelle lingue che Polimnia con le [muse sue] sorelle fece più pingui con il loro dolcissimo latte ,"
Paradiso,23,58,"per aiutarmi, al millesmo del vero non si verria, cantando il santo riso e quanto il santo aspetto facea mero;","per aiutarmi, non si verrebbe alla millesima parte del vero, cantando il santo sorriso [di Beatrice] e quanto esso faceva splendente il suo santo aspetto."
Paradiso,23,61,"e così, figurando il paradiso, convien saltar lo sacrato poema, come chi trova suo cammin riciso.","E così, raffigurando il paradiso, il sacro poema deve tralasciare [di parlarne], come fa chi trova il suo cammino interrotto [da qualche ostacolo]."
Paradiso,23,64,"Ma chi pensasse il ponderoso tema e l’omero mortal che se ne carca, nol biasmerebbe se sott’esso trema:","Ma chi pensasse alle difficoltà dell’argomento e alle deboli spalle mortali che se lo caricano, non lo biasimerebbe se trema sotto di esso."
Paradiso,23,67,"non è pareggio da picciola barca quel che fendendo va l’ardita prora, né da nocchier ch’a sé medesmo parca.","Non è un tratto di mare per una piccola barca quel che va fendendo la mia ardita prora, né per un nocchiero che risparmia le sue forze."
Paradiso,23,70,"“Perché la faccia mia sì t’innamora, che tu non ti rivolgi al bel giardino che sotto i raggi di Cristo s’infiora?","«Perché il mio volto t’innamora con tanta forza, che tu non ti rivolgi al bel giardino che fiorisce sotto i raggi di Cristo?"
Paradiso,23,73,Quivi è la rosa in che ‘l verbo divino carne si fece; quivi son li gigli al cui odor si prese il buon cammino”.,Qui è la rosa nella quale il verbo divino si fece carne; qui sono i gigli al cui profumo [il mondo] intraprese il buon cammino.»
Paradiso,23,76,"Così Beatrice; e io, che a’ suoi consigli tutto era pronto, ancora mi rendei a la battaglia de’ debili cigli.","Così disse Beatrice. Ed io, che ero tutto pronto ad ascoltare i suoi consigli, volsi ancora gli occhi [a Cristo, che con la sua luce metteva] a dura prova le mie deboli ciglia."
Paradiso,23,79,"Come a raggio di sol che puro mei per fratta nube, già prato di fiori vider, coverti d’ombra, li occhi miei;","Come sotto un raggio di sole, che passi limpido attraverso una nube squarciata, i miei occhi protetti dall’ombra videro talvolta un prato di fiori;"
Paradiso,23,82,"vid’io così più turbe di splendori, folgorate di sù da raggi ardenti, sanza veder principio di folgóri.","così vidi più schiere di anime splendenti, illuminate dall’alto dai raggi ardenti , senza che si vedesse la fonte di tale sfolgorio."
Paradiso,23,85,"O benigna vertù che sì li ‘mprenti, sù t’essaltasti, per largirmi loco a li occhi lì che non t’eran possenti.","O benigna virtù che così stampi su di loro la tua impronta, ti sollevasti verso l’alto , per dare spazio ai miei occhi, che [per la tua presenza] non erano capaci [di vedere i beati]."
Paradiso,23,88,"Il nome del bel fior ch’io sempre invoco e mane e sera, tutto mi ristrinse l’animo ad avvisar lo maggior foco;","Il nome della Vergine, il bel fiore che io sempre invoco mattina e sera, concentrò tutto il mio animo a fissare il fuoco più grande ."
Paradiso,23,91,"e come ambo le luci mi dipinse il quale e il quanto de la viva stella che là sù vince come qua giù vinse,","E come in ambedue i miei occhi si dipinse la qualità e la quantità della viva stella che lassù vince [tutti i beati] come quaggiù vinse [tutti gli uomini],"
Paradiso,23,94,"per entro il cielo scese una facella, formata in cerchio a guisa di corona, e cinsela e girossi intorno ad ella.","attraverso il cielo discese una fiamma di luce , a forma di cerchio a guisa di corona, la cinse e si girò intorno ad ella."
Paradiso,23,97,"Qualunque melodia più dolce suona qua giù e più a sé l’anima tira, parrebbe nube che squarciata tona,","Qualunque melodia, che risuoni più dolce quaggiù e attiri l’anima più a sé, parrebbe un tuono che squarcia le nubi,"
Paradiso,23,100,comparata al sonar di quella lira onde si coronava il bel zaffiro del quale il ciel più chiaro s’inzaffira.,"se paragonata al canto di quella lira che incoronava il bel zaffìro , del quale il cielo più luminoso s’ingemma."
Paradiso,23,103,"“Io sono amore angelico, che giro l’alta letizia che spira del ventre che fu albergo del nostro disiro;",«Io sono l’angelo ardente d’amore e cingo l’alta letizia che spira dal ventre che fu dimora del nostro desiderio ;
Paradiso,23,106,"e girerommi, donna del ciel, mentre che seguirai tuo figlio, e farai dia più la spera suprema perché lì entre”.","e continuerò a cingerti, o signora del cielo, fino a che seguirai tuo figlio e farai più fulgida la sfera suprema perché tu vi entri.»"
Paradiso,23,109,"Così la circulata melodia si sigillava, e tutti li altri lumi facean sonare il nome di Maria.",Così la melodia della corona circolare si concludeva e tutti gli altri spiriti splendenti facevano risuonare il nome di Maria.
Paradiso,23,112,"Lo real manto di tutti i volumi del mondo, che più ferve e più s’avviva ne l’alito di Dio e nei costumi,","Il manto reale di tutti i cieli del mondo, che più ferve e più si ravviva nell’alito e nelle leggi di Dio,"
Paradiso,23,115,"avea sopra di noi l’interna riva tanto distante, che la sua parvenza, là dov’io era, ancor non appariva:","aveva la superficie concava sopra di noi tanto distante, che la sua presenza, là dove io ero, non appariva ancora."
Paradiso,23,118,però non ebber li occhi miei potenza di seguitar la coronata fiamma che si levò appresso sua semenza.,Perciò i miei occhi non ebbero la capacità di seguire la fiamma incoronata [di Maria] che si levò dietro a suo figlio.
Paradiso,23,121,"E come fantolin che ‘nver’ la mamma tende le braccia, poi che ‘l latte prese, per l’animo che ‘nfin di fuor s’infiamma;","E come il bambino che tende le braccia verso la mamma, dopo che ha preso il latte, per [esprimere] l’affetto che prorompe anche di fuori ;"
Paradiso,23,124,"ciascun di quei candori in sù si stese con la sua cima, sì che l’alto affetto ch’elli avieno a Maria mi fu palese.","ciascuna di quelle luci splendenti si protese verso l’alto con la sua fiamma, così che mi fu mamanifesto il profondo affetto che essi avevano per Maria."
Paradiso,23,127,"Indi rimaser lì nel mio cospetto, ‘Regina celi’ cantando sì dolce, che mai da me non si partì ‘l diletto.","Quindi rimasero lì davanti ai miei occhi, cantando così dolcemente O regina del cielo, che [da allora] il diletto [di quel canto] non si è mai allontanato dal mio animo."
Paradiso,23,130,Oh quanta è l’ubertà che si soffolce in quelle arche ricchissime che fuoro a seminar qua giù buone bobolce!,"Oh quant’è grande e feconda la beatitudine che si raccoglie in quei forzieri ricchissimi , che furono buoni bifolchi a seminare quaggiù!"
Paradiso,23,133,"Quivi si vive e gode del tesoro che s’acquistò piangendo ne lo essilio di Babillòn, ove si lasciò l’oro.",Qui [in cielo] si vive e si gode di quel tesoro che nell’esilio di Babilonia fu acquistato versando lacrime e disprezzando l’oro.
Paradiso,23,136,"Quivi triunfa, sotto l’alto Filio di Dio e di Maria, di sua vittoria, e con l’antico e col novo concilio,","Qui sotto Cristo, il sublime Figlio di Dio e di Maria, e con i beati dell’Antico e del Nuovo testamento, trionfa per la vittoria [sulle tentazioni terrene e sul peccato]"
Paradiso,23,139,colui che tien le chiavi di tal gloria.,colui che tiene le chiavi di tale Gloria.
Paradiso,24,1,"“O sodalizio eletto a la gran cena del benedetto Agnello, il qual vi ciba sì, che la vostra voglia è sempre piena,","«O voi che come compagni siete stati scelti per la grande cena dell’Agnello benedetto, il quale vi ciba così, che il vostro desiderio è sempre appagato,"
Paradiso,24,4,"se per grazia di Dio questi preliba di quel che cade de la vostra mensa, prima che morte tempo li prescriba,","se per grazia di Dio questi pregusta le briciole che cadono dalla vostra mensa, prima che il tempo gli prescriva la morte,"
Paradiso,24,7,ponete mente a l’affezione immensa e roratelo alquanto: voi bevete sempre del fonte onde vien quel ch’ei pensa”.,ponete mente all’immenso desiderio [che prova] e irroratelo un po’ [con quella rugiada che estingue la sete]: voi bevete sempre dalla sorgente [della sapienza] da cui proviene quel che egli pensa.»
Paradiso,24,10,"Così Beatrice; e quelle anime liete si fero spere sopra fissi poli, fiammando, a volte, a guisa di comete.","Così disse Beatrice. Quelle anime liete si disposero come sfere che giravano sopra un asse fisso, fiammeggiando, a volte, a guisa di comete."
Paradiso,24,13,"E come cerchi in tempra d’oriuoli si giran sì, che ‘l primo a chi pon mente quieto pare, e l’ultimo che voli;","E, come le ruote nei congegni degli orologi girano tanto velocemente, che a chi osserva la prima appare immobile e l’ultima che voli;"
Paradiso,24,16,"così quelle carole, differentemente danzando, de la sua ricchezza mi facieno stimar, veloci e lente.","così quelle anime, danzando in modo diverso, mi facevano stimare il loro grado di beatitudine, secondo la loro velocità e la loro lentezza."
Paradiso,24,19,"Di quella ch’io notai di più carezza vid’io uscire un foco sì felice, che nullo vi lasciò di più chiarezza;","Da quella ruota, che io notai di più pregio, io vidi uscire un fuoco così felice, che non ne lasciò alcun altro più splendente."
Paradiso,24,22,"e tre fiate intorno di Beatrice si volse con un canto tanto divo, che la mia fantasia nol mi ridice.","Per tre volte ruotò intorno a Beatrice con un canto tanto divino, che la mia fantasia non è capace di ripetere."
Paradiso,24,25,"Però salta la penna e non lo scrivo: ché l’imagine nostra a cotai pieghe, non che ‘l parlare, è troppo color vivo.","Perciò la mia penna salta [oltre] e non lo descrivo: la nostra immaginazione, nonché le nostre parole, ha colori troppo vivaci per [riprodurre] tali sfumature."
Paradiso,24,28,"“O santa suora mia che sì ne prieghe divota, per lo tuo ardente affetto da quella bella spera mi disleghe”.","«O mia santa sorella, che con tanta devozione ci preghi, per il tuo ardente affetto mi spingi a staccarmi da quella bella sfera [di beati].»"
Paradiso,24,31,"Poscia fermato, il foco benedetto a la mia donna dirizzò lo spiro, che favellò così com’i’ ho detto.","Dopo essersi fermato, il fuoco benedetto indirizzò la parola alla mia donna, che parlò così come io ho detto."
Paradiso,24,34,"Ed ella: “O luce etterna del gran viro a cui Nostro Segnor lasciò le chiavi, ch’ei portò giù, di questo gaudio miro,","Ed ella: «O luce eterna di quel grande uomo a cui Nostro Signore lasciò le chiavi, che egli portò sulla terra, di questo gaudio meraviglioso [che è il paradiso],"
Paradiso,24,37,"tenta costui di punti lievi e gravi, come ti piace, intorno de la fede, per la qual tu su per lo mare andavi.","esamina costui, come ti piace, sui punti lievi e gravi che riguardano la fede, per la quale tu camminavi sopra il mare."
Paradiso,24,40,"S’elli ama bene e bene spera e crede, non t’è occulto, perché ‘l viso hai quivi dov’ogne cosa dipinta si vede;","Non ti è nascosto se egli ama bene , spera bene e crede [bene], perché hai gli occhi fissi qui dove ogni cosa si vede riflessa [come in uno specchio]."
Paradiso,24,43,"ma perché questo regno ha fatto civi per la verace fede, a gloriarla, di lei parlare è ben ch’a lui arrivi”.","Ma, poiché questo regno ha acquistato i suoi cittadini per mezzo della vera fede, è bene che egli abbia l’occasione di parlare di lei, per glorificarla»."
Paradiso,24,46,"Sì come il baccialier s’arma e non parla fin che ‘l maestro la question propone, per approvarla, non per terminarla,","Come il baccelliere , in attesa che il maestro proponga la questione, si arma e non parla, per raccogliere [nella sua memoria] le prove, non per trarre le conclusioni;"
Paradiso,24,49,"così m’armava io d’ogne ragione mentre ch’ella dicea, per esser presto a tal querente e a tal professione.","così io mi armavo di ogni argomento, mentre ella parlava, per esser pronto [a rispondere] a tale inquirente e a tale professione [di fede]."
Paradiso,24,52,"“Di’, buon Cristiano, fatti manifesto: fede che è?”. Ond’io levai la fronte in quella luce onde spirava questo;","«Dimmi, o buon cristiano, fatti manifesto: che cos’è la fede?» Perciò io alzai la fronte verso quella luce da cui spirava questa domanda;"
Paradiso,24,55,"poi mi volsi a Beatrice, ed essa pronte sembianze femmi perch’io spandessi l’acqua di fuor del mio interno fonte.","poi mi volsi verso Beatrice, ed essa mi fece sùbito cenno di mandare fuori l’acqua dal mio fonte interno ."
Paradiso,24,58,"“La Grazia che mi dà ch’io mi confessi”, comincia’ io, “da l’alto primipilo, faccia li miei concetti bene espressi”.","«La Grazia divina, che mi permette di fare la mia professione di fede» io cominciai, «davanti al suo primo campione , faccia che i miei concetti siano bene espressi [dalle parole].»"
Paradiso,24,61,"E seguitai: “Come ‘l verace stilo ne scrisse, padre, del tuo caro frate che mise teco Roma nel buon filo,","E seguitai: «O padre, come ci ha lasciato scritto la penna veritiera del tuo caro fratello , che insieme con te mise Roma sulla retta via [della salvezza],"
Paradiso,24,64,fede è sustanza di cose sperate e argomento de le non parventi; e questa pare a me sua quiditate”.,la fede è la sostanza delle cose che speriamo e l’argomento delle cose che non appaiono [ai nostri sensi]. Questa a me sembra la sua essenza».
Paradiso,24,67,"Allora udi’ : “Dirittamente senti, se bene intendi perché la ripuose tra le sustanze, e poi tra li argomenti”.","Allora udii: «Tu senti in modo corretto, se intendi bene perché egli la pose prima tra le sostanze e poi tra gli argomenti»."
Paradiso,24,70,"E io appresso: “Le profonde cose che mi largiscon qui la lor parvenza, a li occhi di là giù son sì ascose,","Ed io di rimando: «I profondi misteri che qui [in cielo] mi mostrano il loro aspetto, agli occhi di laggiù sono così nascosti,"
Paradiso,24,73,"che l’esser loro v’è in sola credenza, sopra la qual si fonda l’alta spene; e però di sustanza prende intenza.","che la loro verità è ammessa soltanto per fede, sopra la quale si fonda la speranza [della beatitudine celeste]. Perciò la fede prende il nome di sostanza."
Paradiso,24,76,"E da questa credenza ci convene silogizzar, sanz’avere altra vista: però intenza d’argomento tene”.","E da questa fede ci conviene sillogizzare , senza poter contare su altri occhi [per vedere]. Perciò essa assume il nome di argomento»."
Paradiso,24,79,"Allora udi’ : “Se quantunque s’acquista giù per dottrina, fosse così ‘nteso, non lì avria loco ingegno di sofista”.","Allora udii: «Se tutto ciò, che giù [tra gli uomini] si acquista attraverso l’insegnamento, fosse compreso bene [come lo hai compreso tu], lì non ci sarebbe spazio per le discussioni inutili dei sofisti»."
Paradiso,24,82,Così spirò di quello amore acceso; indi soggiunse: “Assai bene è trascorsa d’esta moneta già la lega e ‘l peso;,Così parlò quello [spirito] acceso d’amore; poi soggiunse: «Hai passato molto bene [tra le tue mani] la lega e il peso di questa moneta .
Paradiso,24,85,"ma dimmi se tu l’hai ne la tua borsa”. Ond’io: “Sì ho, sì lucida e sì tonda, che nel suo conio nulla mi s’inforsa”.","Ma dimmi se tu ce l’hai nella tua borsa ». Ed io: «Sì, ce l’ho, così lucida e così rotonda, che non ho alcun dubbio sul suo conio »."
Paradiso,24,88,"Appresso uscì de la luce profonda che lì splendeva: “Questa cara gioia sopra la quale ogne virtù si fonda,","Dalla luce profonda che lì splendeva uscì questa risposta: «Questa cara gioia , sopra la quale ogni virtù si fonda,"
Paradiso,24,91,"onde ti venne?”. E io: “La larga ploia de lo Spirito Santo, ch’è diffusa in su le vecchie e ‘n su le nuove cuoia,","da dove ti venne?». Ed io: «L’ispirazione dello Spirito Santo, che, come pioggia abbondante, è diffusa sulle vecchie e sulle nuove pergamene ,"
Paradiso,24,94,"è silogismo che la m’ha conchiusa acutamente sì, che ‘nverso d’ella ogne dimostrazion mi pare ottusa”.",è un sillogismo che me lo ha fatto concludere in modo così stringente che in proposito ogni altra dimostrazione mi pare superflua».
Paradiso,24,97,"Io udi’ poi: “L’antica e la novella proposizion che così ti conchiude, perché l’hai tu per divina favella?”.","Io udii poi: «L’Antico e il Nuovo testamento, che ti fanno così concludere, perché tu li consideri ispirati da Dio?»."
Paradiso,24,100,"E io: “La prova che ‘l ver mi dischiude, son l’opere seguite, a che natura non scalda ferro mai né batte incude”.","E io: «La prova, che mi dischiude il vero, sono le opere seguìte , per le quali la natura non scalda mai il ferro né batte l’incudine»."
Paradiso,24,103,"Risposto fummi: “Di’, chi t’assicura che quell’opere fosser? Quel medesmo che vuol provarsi, non altri, il ti giura”.","Mi rispose: «Dimmi, chi ti assicura che quelle opere siano avvenute? Te lo giura quello stesso libro che si vuole provare, non altri»."
Paradiso,24,106,"“Se ‘l mondo si rivolse al cristianesmo”, diss’io, “sanza miracoli, quest’uno è tal, che li altri non sono il centesmo:","«Se il mondo pagano si rivolse al cristianesimo» dissi, «senza miracoli, quest’unico miracolo è tale, che gli altri non valgono la centesima parte di esso:"
Paradiso,24,109,"ché tu intrasti povero e digiuno in campo, a seminar la buona pianta che fu già vite e ora è fatta pruno”.","tu entrasti nel campo povero e senza mezzi, per seminare la buona pianta che un tempo fu vite e che ora è divenuta pruno .»"
Paradiso,24,112,"Finito questo, l’alta corte santa risonò per le spere un ‘Dio laudamo’ ne la melode che là sù si canta.","Quando finii di parlare, la santa corte celeste si mise a cantare in tutti i gruppi il salmo Ti lodiamo, o Dio con quella dolce melodia che lassù si canta."
Paradiso,24,115,"E quel baron che sì di ramo in ramo, essaminando, già tratto m’avea, che a l’ultime fronde appressavamo,","E quel principe che, esaminandomi nella fede [passando] di domanda in domanda, mi aveva ormai tratto al punto in cui ci avvicinavamo alle ultime fronde ,"
Paradiso,24,118,"ricominciò: “La Grazia, che donnea con la tua mente, la bocca t’aperse infino a qui come aprir si dovea,","ricominciò: «La Grazia divina, che guida con amore la tua mente, ti ha fatto parlare come si doveva parlare,"
Paradiso,24,121,"sì ch’io approvo ciò che fuori emerse; ma or conviene espremer quel che credi, e onde a la credenza tua s’offerse”.",perciò io approvo ciò che hai detto. Ma ora conviene esprimere quel che tu credi e da dove si offerse alla tua fede».
Paradiso,24,124,"“O santo padre, e spirito che vedi ciò che credesti sì, che tu vincesti ver’ lo sepulcro più giovani piedi”,","«O padre santo e spirito beato, che vedi ciò che credesti così che, [correndo] verso il sepolcro di Cristo, tu vincesti i piedi più giovani [di Giovanni]»"
Paradiso,24,127,"comincia’ io, “tu vuo’ ch’io manifesti la forma qui del pronto creder mio, e anche la cagion di lui chiedesti.","cominciai, «tu vuoi che io qui manifesti la forma della mia pronta fede e mi hai chiesto anche la causa di essa."
Paradiso,24,130,"E io rispondo: Io credo in uno Dio solo ed etterno, che tutto ‘l ciel move, non moto, con amore e con disio;","Io rispondo: io credo in un Dio unico ed eterno, che con l’amore [che prova verso le creature] e con il desiderio [che suscita in esse verso di Lui] muove tutto il cielo, senza esserne mosso."
Paradiso,24,133,"e a tal creder non ho io pur prove fisice e metafisice, ma dalmi anche la verità che quinci piove","E di tale fede io non ho soltanto prove fisiche e metafisiche, ma me le dà anche la verità [rivelata], che discende dal cielo"
Paradiso,24,136,"per Moisè, per profeti e per salmi, per l’Evangelio e per voi che scriveste poi che l’ardente Spirto vi fé almi;","attraverso i libri di Mosè, dei profeti e dei salmi, del Vangelo e di voi apostoli, che scriveste dopo che lo Spirito Santo vi nutrì."
Paradiso,24,139,"e credo in tre persone etterne, e queste credo una essenza sì una e sì trina, che soffera congiunto ‘sono’ ed ‘este’.","Credo in tre persone eterne e credo che esse abbiano un’essenza una e trina, che congiunga “io sono” ed “egli è” ."
Paradiso,24,142,"De la profonda condizion divina ch’io tocco mo, la mente mi sigilla più volte l’evangelica dottrina.","Di questa profonda condizione divina , a cui io ora ho accennato, la dottrina, che si trova in più luoghi del Vangelo, m’imprime [la certezza] nella mente."
Paradiso,24,145,"Quest’è ‘l principio, quest’è la favilla che si dilata in fiamma poi vivace, e come stella in cielo in me scintilla”.","Questa mia fede è il principio, questa è la favilla che poi si dilata in viva fiamma e scintilla in me come una stella in cielo.»"
Paradiso,24,148,"Come ‘l segnor ch’ascolta quel che i piace, da indi abbraccia il servo, gratulando per la novella, tosto ch’el si tace;","Come il signore che ascolta quel che gli piace [sentire] e che perciò abbraccia il servo, congratulandosi con lui per la lieta notizia [che gli ha dato], non appena questi tace;"
Paradiso,24,151,"così, benedicendomi cantando, tre volte cinse me, sì com’io tacqui, l’appostolico lume al cui comando","così, benedicendomi e cantando, per tre volte mi girò intorno, come io tacqui, la luce dell’apostolo al cui comando"
Paradiso,24,154,io avea detto: sì nel dir li piacqui!,io avevo risposto: a tal punto fu soddisfatto delle mie parole!
Paradiso,33,1,"“Vergine Madre, figlia del tuo figlio, umile e alta più che creatura, termine fisso d’etterno consiglio,","«O Vergine Madre, figlia del tuo figlio, umile e grande più che [ogni altra] creatura, termine fissato dall’eterno decreto [di Dio],"
Paradiso,33,4,"tu se’ colei che l’umana natura nobilitasti sì, che ‘l suo fattore non disdegnò di farsi sua fattura.","tu sei colei che nobilitasti così la natura umana, che il suo creatore non disdegnò di farsi sua creatura."
Paradiso,33,7,"Nel ventre tuo si raccese l’amore, per lo cui caldo ne l’etterna pace così è germinato questo fiore.","Nel ventre tuo si riaccese l’amore [divino], per il cui calore nell’eterna pace [del cielo] è germogliato questo fiore ."
Paradiso,33,10,"Qui se’ a noi meridiana face di caritate, e giuso, intra ‘ mortali, se’ di speranza fontana vivace.","Qui sei per noi fiaccola ardente di carità, e giù fra i mortali sei viva fontana di speranza."
Paradiso,33,13,"Donna, se’ tanto grande e tanto vali, che qual vuol grazia e a te non ricorre sua disianza vuol volar sanz’ali.","O Signora, sei tanto grande e tanto vali, che colui che vuole grazia e non ricorre a te, vuole che il suo desiderio voli senz’ali ."
Paradiso,33,16,"La tua benignità non pur soccorre a chi domanda, ma molte fiate liberamente al dimandar precorre.","La tua benignità non soccorre soltanto chi domanda, ma molte volte liberamente precede il domandare."
Paradiso,33,19,"In te misericordia, in te pietate, in te magnificenza, in te s’aduna quantunque in creatura è di bontate.","In te la misericordia, in te la pietà, in te la magnificenza, in te s’aduna tutto ciò che vi è di buono nelle creature ."
Paradiso,33,22,"Or questi, che da l’infima lacuna de l’universo infin qui ha vedute le vite spiritali ad una ad una,","Ora costui, che dall’infima laguna dell’universo fin qui ha veduto le vite degli spiriti ad una ad una,"
Paradiso,33,25,"supplica a te, per grazia, di virtute tanto, che possa con li occhi levarsi più alto verso l’ultima salute.","ti supplica di ottenergli per grazia tanta virtù, che possa con gli occhi levarsi più in alto verso l’ultima salvezza."
Paradiso,33,28,"E io, che mai per mio veder non arsi più ch’i’ fo per lo suo, tutti miei prieghi ti porgo, e priego che non sieno scarsi,","Ed io, che mai non arsi di vedere [Dio] più di quanto non faccio perché lo veda lui, ti porgo tutte le mie preghiere – e prego che non siano scarse –,"
Paradiso,33,31,"perché tu ogne nube li disleghi di sua mortalità co’ prieghi tuoi, sì che ‘l sommo piacer li si dispieghi.","affinché con le tue preghiere lo sleghi da ogni nube del suo stato mortale, così che il sommo piacere gli si dispieghi ."
Paradiso,33,34,"Ancor ti priego, regina, che puoi ciò che tu vuoli, che conservi sani, dopo tanto veder, li affetti suoi.","Ancora ti prego, o regina, che puoi ciò che vuoi, [ti prego] che conservi sani i suoi affetti dopo una visione così grande."
Paradiso,33,37,Vinca tua guardia i movimenti umani: vedi Beatrice con quanti beati per li miei prieghi ti chiudon le mani!”.,"La tua protezione vinca le passioni umane: vedi che Beatrice e tutti i beati congiungono a te le mani, affinché tu esaudisca le mie preghiere!»"
Paradiso,33,40,"Li occhi da Dio diletti e venerati, fissi ne l’orator, ne dimostraro quanto i devoti prieghi le son grati;","Gli occhi da Dio prediletti e venerati, fissi in san Bernardo pregante, ci dimostrarono quanto le son gradite le preghiere devote."
Paradiso,33,43,"indi a l’etterno lume s’addrizzaro, nel qual non si dee creder che s’invii per creatura l’occhio tanto chiaro.","Quindi si drizzarono all’eterna luce, nella quale non si deve credere che si avvii [altret]tanto chiaramente occhio di creatura mortale."
Paradiso,33,46,"E io ch’al fine di tutt’i disii appropinquava, sì com’io dovea, l’ardor del desiderio in me finii.","Ed io, che al fine di tutti i desideri mi avvicinavo – così come dovevo –, espressi con tutte le mie forze l’ardore del desiderio."
Paradiso,33,49,"Bernardo m’accennava, e sorridea, perch’io guardassi suso; ma io era già per me stesso tal qual ei volea:","Bernardo mi accennava e mi sorrideva, affinché io guardassi in su; ma io ero già da me in quell’atteggiamento, che egli voleva."
Paradiso,33,52,"ché la mia vista, venendo sincera, e più e più intrava per lo raggio de l’alta luce che da sé è vera.","E la mia vista, divenendo limpida, penetrava sempre più dentro il raggio di quell’alta luce, che da sé è vera."
Paradiso,33,55,"Da quinci innanzi il mio veder fu maggio che ‘l parlar mostra, ch’a tal vista cede, e cede la memoria a tanto oltraggio.","Da questo momento in poi ciò che vidi fu più grande di quanto possano dire le nostre parole, che devono cedere a tale vista, e cede [anche] la memoria davanti a tanto eccesso."
Paradiso,33,58,"Qual è colui che sognando vede, che dopo ‘l sogno la passione impressa rimane, e l’altro a la mente non riede,","Qual è colui che vede in sogno ciò che, dopo il sogno, lascia impressa una [forte] emozione, mentre il resto non ritorna alla memoria;"
Paradiso,33,61,"cotal son io, ché quasi tutta cessa mia visione, e ancor mi distilla nel core il dolce che nacque da essa.","tale sono io, perché la mia visione scompare quasi completamente e [tuttavia] mi distilla ancora nel cuore la dolcezza che nacque da essa."
Paradiso,33,64,Così la neve al sol si disigilla; così al vento ne le foglie levi si perdea la sentenza di Sibilla.,"Così la neve si scioglie al sole, così al vento nelle foglie leggere si perdeva la sentenza della Sibilla."
Paradiso,33,67,"O somma luce che tanto ti levi da’ concetti mortali, a la mia mente ripresta un poco di quel che parevi,","O somma luce, che tanto ti alzi sopra i concetti mortali , alla mia memoria riporgi un poco di quel che apparivi"
Paradiso,33,70,"e fa la lingua mia tanto possente, ch’una favilla sol de la tua gloria possa lasciare a la futura gente;","e fa’ la mia lingua tanto possente, che una sola favilla della tua gloria io possa lasciare alle gente future,"
Paradiso,33,73,"ché, per tornare alquanto a mia memoria e per sonare un poco in questi versi, più si conceperà di tua vittoria.","perché, se torna un po’ alla memoria e risuona un po’ in questi versi, più [facilmente] si concepirà la tua superiorità [su tutto]."
Paradiso,33,76,"Io credo, per l’acume ch’io soffersi del vivo raggio, ch’i’ sarei smarrito, se li occhi miei da lui fossero aversi.","Io credo che per l’intensità del vivo raggio, che io sopportai, sarei rimasto abbagliato, se i miei occhi si fossero distolti da Lui."
Paradiso,33,79,"E’ mi ricorda ch’io fui più ardito per questo a sostener, tanto ch’i’ giunsi l’aspetto mio col valore infinito.","Mi ricordo che per questo motivo io fui più ardito a sostener [quella luce], tanto che io congiunsi il mio sguardo con l’essenza infinita."
Paradiso,33,82,"Oh abbondante grazia ond’io presunsi ficcar lo viso per la luce etterna, tanto che la veduta vi consunsi!","Oh [quanto fu] abbondante la grazia [divina], per la quale io ebbi l’ardire di fissare il viso dentro l’eterna luce, tanto che vi consumai la vista!"
Paradiso,33,85,"Nel suo profondo vidi che s’interna legato con amore in un volume, ciò che per l’universo si squaderna:",Nel suo profondo vidi che sta congiunto in un volume legato con amore ciò che si squaderna per l’universo:
Paradiso,33,88,"sustanze e accidenti e lor costume, quasi conflati insieme, per tal modo che ciò ch’i’ dico è un semplice lume.","[vidi] le sostanze e gli accidenti e i loro rapporti, quasi fusi insieme, in modo tale che ciò, che io dico, è un semplice barlume."
Paradiso,33,91,"La forma universal di questo nodo credo ch’i’ vidi, perché più di largo, dicendo questo, mi sento ch’i’ godo.","La forma universale di questa unione sono sicuro che io vidi, perché, dicendo questo, sento che provo una beatitudine più intensa."
Paradiso,33,94,"Un punto solo m’è maggior letargo che venticinque secoli a la ‘mpresa, che fé Nettuno ammirar l’ombra d’Argo.","Un istante solo mi causò un oblìo più grande [dell’oblìo] che venticinque secoli [causarono] all’impresa [degli argonauti], la quale fece che Nettuno guardasse con stupore l’ombra della nave Argo."
Paradiso,33,97,"Così la mente mia, tutta sospesa, mirava fissa, immobile e attenta, e sempre di mirar faceasi accesa.","Così la mia mente, tutta presa dalla meraviglia, guardava fissa, immobile, attenta, e si faceva sempre [più] accesa [del desiderio] di guardare [in Dio]."
Paradiso,33,100,"A quella luce cotal si diventa, che volgersi da lei per altro aspetto è impossibil che mai si consenta;","A [guardar] quella luce si diventa tali, che volgersi da lei, per [guardar] altra cosa è impossibile che mai si acconsenta,"
Paradiso,33,103,"però che ‘l ben, ch’è del volere obietto, tutto s’accoglie in lei, e fuor di quella è defettivo ciò ch’è lì perfetto.","perché il bene, che è oggetto del volere, si raccoglie tutto in lei e fuori di essa è imperfetto ciò che lì è perfetto."
Paradiso,33,106,"Omai sarà più corta mia favella, pur a quel ch’io ricordo, che d’un fante che bagni ancor la lingua a la mammella.","Ormai la mia parola, anche soltanto a [dire] quel che io ricordo, sarà più insufficiente [della parola] di un bambino, che bagni ancor la lingua alla mammella."
Paradiso,33,109,"Non perché più ch’un semplice sembiante fosse nel vivo lume ch’io mirava, che tal è sempre qual s’era davante;",Non perché più che un semplice aspetto ci fosse nella viva luce che io guardavo – Egli è sempre tale qual era prima –;
Paradiso,33,112,"ma per la vista che s’avvalorava in me guardando, una sola parvenza, mutandom’io, a me si travagliava.","ma perché la mia vista diventava in me più forte, mentre guardavo, una sola apparenza passava davanti ai miei occhi [in molteplici visioni], mutando io ."
Paradiso,33,115,Ne la profonda e chiara sussistenza de l’alto lume parvermi tre giri di tre colori e d’una contenenza;,Nella profonda e chiara sussistenza dell’alta luce mi apparvero tre giri di tre colori e della stessa grandezza;
Paradiso,33,118,"e l’un da l’altro come iri da iri parea reflesso, e ‘l terzo parea foco che quinci e quindi igualmente si spiri.","e l’uno dall’altro come iride da iride appariva riflesso, e il terzo appariva fuoco, che spirasse ugualmente da questo e da quello."
Paradiso,33,121,"Oh quanto è corto il dire e come fioco al mio concetto! e questo, a quel ch’i’ vidi, è tanto, che non basta a dicer ‘poco’.","Oh, quant'è insufficiente la parola e come essa è inadeguata al mio concetto ! E questo è tanto [inadeguato] a quel che io vidi, che non basta dire che lo è poco!"
Paradiso,33,124,"O luce etterna che sola in te sidi, sola t’intendi, e da te intelletta e intendente te ami e arridi!","O luce eterna, che sola in te sussisti, sola t’intendi [perfettamente] e da te intelletta [quale Figlio] e intendente [quale Padre] ami e sorridi a te [quale Spirito Santo]!"
Paradiso,33,127,"Quella circulazion che sì concetta pareva in te come lume reflesso, da li occhi miei alquanto circunspetta,","Quel cerchio, che in te appariva concepito come luce riflessa , guardato per un po’ dai miei occhi,"
Paradiso,33,130,"dentro da sé, del suo colore stesso, mi parve pinta de la nostra effige: per che ‘l mio viso in lei tutto era messo.","dentro di sé, del suo stesso colore, mi apparve dipinto con la nostra effigie, perciò la mia vista si fissò tutta in lui."
Paradiso,33,133,"Qual è ‘l geomètra che tutto s’affige per misurar lo cerchio, e non ritrova, pensando, quel principio ond’elli indige,","Qual è il geometra, che tutto si applica per misurar il cerchio e che, per quanto pensi, non ritrova quel principio di cui ha bisogno,"
Paradiso,33,136,tal era io a quella vista nova: veder voleva come si convenne l’imago al cerchio e come vi s’indova;,tale ero io davanti a quella visione straordinaria: volevo vedere come l’immagine [umana] si congiunge al cerchio [divino] e come si colloca in esso.
Paradiso,33,139,ma non eran da ciò le proprie penne: se non che la mia mente fu percossa da un fulgore in che sua voglia venne.,"Ma non erano capaci di ciò le nostre piume : se non che la mia mente fu percossa da un fulgore , nel quale si compì il suo desiderio."
Paradiso,33,142,"A l’alta fantasia qui mancò possa; ma già volgeva il mio disio e ‘l velle, sì come rota ch’igualmente è mossa,","All’alta fantasia qui mancarono le forze; ma già volgeva [a sé] il mio desiderio e il mio volere, così come una ruota che è mossa ugualmente [nelle sue parti],"
Paradiso,33,145,l’amor che move il sole e l’altre stelle.,l’amore che muove il sole e le altre stelle.
